















































DEM4E1D.tmp.xml


Pöytäkirjan asiakohta PTK 125/2017 vp
Pöytäkirjan asiakohta 

PTK 125/2017 vp

Täysistunto

Tiistai 28.11.2017 klo 13.59—17.43

3. Pääministerin ilmoitus Terveiden tilojen vuosikymmen -toimenpideohjelmasta 2018– 
2028

Pääministerin ilmoitus PI 5/2017 vp

Keskustelu

Puhemies Maria Lohela: Päiväjärjestyksen 3. asiana on pääministerin ilmoitus Tervei-
den tilojen vuosikymmen -toimenpideohjelmasta vuosille 2018—2028.

Ministeri Kimmo Tiilikaisen esittelypuheenvuoron jälkeen myönnän harkintani mu-
kaan enintään 2 minuutin mittaisia vastauspuheenvuoroja, ja ne varataan paikalta V-paini-
ketta käyttäen. Asian käsittelyyn varataan 1,5 tuntia.

Keskustelu

14.01 Asunto-, energia- ja ympäristöministeri Kimmo Tiilikainen (esittelypuheen-
vuoro): Arvoisa puhemies! Eduskunnan tarkastusvaliokunta laati rakennusten kosteus- ja
homeongelmista mietinnön vuonna 2013. Saman vuoden toukokuussa eduskunta edellytti,
että hallituksen on ryhdyttävä toimiin sisäilmaongelmien vähentämiseksi. Valtioneuvosto
on ottanut eduskunnan kannanotot ohjelmaansa usean vuoden ajan. Työtä on vielä jäljellä,
mutta tuloksiakin on saatu aikaan, kuten esimerkiksi Kosteus- ja hometalkoot -hankkeen
toimeenpano.

Hyvän yhteistyön jatkamiseksi ja tavoitteiden saavuttamiseksi pääministeri asetti syys-
kuussa 2017 hankeryhmän valmistelemaan Terveiden tilojen vuosikymmen -toimenpide-
ohjelmaa. Ohjelma linjaa yhteistyötä kymmenen seuraavan vuoden ajaksi sisäilmasta kär-
sivien auttamiseksi. Samalla vakiinnutetaan toimintatapaa, jossa julkisten rakennusten si-
säilmaongelmien ennaltaehkäisy on osa kiinteistönhoidon arkea. Ongelmiin puututaan ri-
peästi ja niille etsitään ratkaisu. 

Ehdotus toimenpideohjelmaksi on nyt tehty. Toimenpide-ehdotukset tarkoittavat työn
jatkamista usealla hallinnonalalla, kaikilla hallinnon tasoilla, etenkin kunnissa ja sosiaali-
ja terveydenhuollossa. Tuloksia pitäisi näkyä niin sisäilmasta kärsivien ihmisten määrän
vähenemisenä kuin kuntien rakennuskannan kunnon parantumisena viimeistään vuoden
2028 loppuun mennessä. Toimenpideohjelma julkaistaan joulukuun puolivälissä ja samal-
la avataan mahdollisuus antaa palautetta usean kanavan kautta. Tarkoituksemme on seu-
raavien kuukausien aikana kuulla mahdollisimman laajalti kuntia, eri sidosryhmiä ja kaik-
kia, joita julkisen rakennuskannan kunto ja sisäilmaongelmat koskevat ja kiinnostavat. Sen
jälkeen viimeistelemme ohjelman toimeenpanoa varten, ja toimeenpano alkaa keväällä
2018.

Sisäilmaongelmien yleisimpiä syitä ovat edelleen kosteus- ja homevauriot, ilmanvaihto-
ongelmat sekä lämpötila- ja veto-ongelmat, jotka vaivaavat ikääntyvää rakennuskantaam-
 Tarkistettu
4.1



Pöytäkirjan asiakohta PTK 125/2017 vp
me. Näin raportoivat kunnat jo vuonna 2011, ja toistaiseksi on merkkejä vain vähäisestä
muutoksesta parempaan.  Kuntien rakennuskannan tilaa koskevien, vielä alustavien tieto-
jen mukaan alle puolessa kunnista on saatu korjausvelka haltuun. Yli puolet kunnista il-
moittaa edelleen sisäilmaongelmien olevan ratkaisematta. Tiedämme kuitenkin, että jokai-
sessa kunnassa tehdään jotakin tilanteen parantamiseksi. 

Kosteus- ja homevaurioiden aiheuttamille epäpuhtauksille altistuvia ihmisiä on Suo-
messa runsaasti. Suuri osa heistä altistuu koulu- ja päiväkotirakennuksissa. Julkisten ra-
kennusten sisäilmaongelmat aiheuttavat tällä hetkellä taloudellisten vaikutusten lisäksi ih-
misten terveyteen, hyvinvointiin ja sosiaalisiin suhteisiin liittyviä ongelmia.

Näistä syistä toimenpide-ehdotuksemme painottuvat julkisiin rakennuksiin. Tämä ei
kuitenkaan sulje pois yhteistyötä yksityisen sektorin kanssa, vaan pikemminkin toivomme
sitä. Samoin tulevan ohjelmakauden aikana kehitettävät ratkaisut ovat tietenkin hyödyn-
nettävissä rakennuksissa omistajatahosta riippumatta, aivan samoin kuin Kosteus- ja ho-
metalkoiden tai pian voimaan tulevan kosteusasetuksen keinovalikoimat ovat kaikkien
kiinteistönomistajien käytössä. Samoin sisäilmasta kärsiviä hoidetaan riippumatta siitä,
pystytäänkö yhteys oireiden ja altisteiden välillä osoittamaan. Tarkemmin yksityisomis-
tuksessa olevien kiinteistöjen sisäilmaongelmien erityisiin kysymyksiin emme kuitenkaan
tällä ohjelmalla nyt mene.

Sisäilmaongelmaisia rakennuksia esiintyy ympäri maailman. Ongelmista aiheutuvat ter-
veyshaitat on tiedostettu erityisesti Pohjoismaissa ja Pohjois-Amerikassa. Esimerkiksi
Ruotsissa on vuonna 2011 raportoitu, että arviolta yhdessä kolmasosassa ruotsalaisista ra-
kennuksista on kosteusvaurio — homeenkasvua tai pahaa hajua — jolla voi olla vaikutusta
sisäympäristöön. Kosteutta ja hometta esiintyi enemmän pientaloissa.

Suomessa julkisessa rakennuskannassa on tällä hetkellä huomattava määrä investointi-
tarpeita. Rakennuskannan liian suuri määrä suhteessa palvelutarpeeseen, rakennuskannan
ikärakenne sekä epätarkoituksenmukaiset tilat näkyvät muun muassa rakennusten vajaana
käyttöasteena — noin 8—10 prosenttia rakennuskannasta on tyhjillään — ja korjausvelka-
na, jonka on arvioitu olevan noin 5 miljardia euroa. Tämä selittää osin sisäilmaongelmien
sitkeyttä ja vaikeutta päästä niistä eroon.

Arvoisa puhemies! Terveet tilat 2028 -hankeryhmä koostuu asiantuntijoista, jotka ovat
olleet ratkaisemassa rakennusten kosteus- ja homehaitoista aiheutuvia ongelmia jo pit-
kään. Yhteistyö kuntien ja niiden edustajien kanssa on mahdollistanut kuntien kokemuk-
siin perehtymisen. Osa kuntien kokemuksista on hyviä, ja niissä on käytetty toimintatapo-
ja, joita on tarpeen saada tiedotettua ja monistettua erikokoisten kuntien käyttöön. Osa ko-
kemuksista alleviivaa vaikeuksia ja ongelmien laajuutta harmillisen selkeästi.

Hyviä kokemuksia yhdistää toimintatapa, jossa yhtä rakennusta ja sen kunnosta saata-
via tietoja tarkastellaan suhteessa kunnan kiinteistöstrategiaan ja palveluverkkoon koko-
naisuutena. Tietoja kiinteistön kunnosta ja palveluverkosta sekä käyttäjäpalautetta on arvi-
oitu kunnissa moniammatillisissa yhteistyöryhmissä ja ratkaisuja etsitty.

Sisäilmaongelmaisissa rakennuksissa esiintyy usein monia tekijöitä yhtä aikaa, ja nii-
den tunnistaminen edellyttää asiantuntemusta ja kokemusta, jota ei aina ole saatavilla tai
jota ei osata hyödyntää riittävästi.  Kokemusten mukaan muun muassa strategisen, koko-
naisvaltaisen näkemyksen puute jarruttaa kuntien rakennuskannan pitkäjänteistä kehittä-
mistä. Myös muun muassa kuntien poliittiseen päätöksentekoon liittyvät tekijät ja kiristy-
nyt kuntatalous ovat nousseet esille syitä haettaessa.
2



Pöytäkirjan asiakohta PTK 125/2017 vp
Arvoisa puhemies! Nyt Terveiden tilojen vuosikymmen -toimenpideohjelmassa ehdote-
taan siirtymistä kokonaisvaltaiseen kiinteistöjen tarkasteluun sekä terveyshaittoihin puut-
tumisen tehostamiseen.  Ehdotamme, että vuonna 2018 työ aloitetaan tehostamalla sisäil-
masta kärsivien apua ja tukea. Työtä jatketaan koko ohjelmakauden ajan kohti tavoitevuot-
ta 2028, jolloin oppilaitokset, päiväkodit, hoitolaitokset ja muut julkiset rakennukset ovat
terveelliset ja turvalliset käyttää. Tämä on ohjelman tavoite. Tähän päästään palvelutar-
velähtöisen ja kestävän kiinteistönpidon sekä rakennusten ennakoivan ylläpidon käytäntö-
jä vakiinnuttamalla, toimintamallilla, joka vastaa tällä hetkellä kunnissa käytössä olevia
parhaita käytänteitä. Toimenpide-ehdotukset sisältävät ehdotuksen toimintamallien kehit-
tämiseksi.

Hyvien esimerkkien mukainen malli edellyttää toimiakseen, että kunnassa on kiinteis-
töstrategia ja palveluverkkosuunnitelma tehty sekä säännölliset kiinteistökatsaukset ja
käyttäjäpalautteen kerääminen ovat toimivaa käytäntöä. Rakennusten suunnitteluvaihees-
sa on mahdollista koota eri tahoja mukaan käyttäen esimerkiksi allianssimallia ja hyödyn-
täen elinkaarimalleja. Näistä on mielenkiintoisia esimerkkejä, joissa on pystytty ottamaan
paremmin huomioon myös kiinteistön toiminnalliset mahdollisuudet, kuten vaikkapa uu-
denaikaisen opetussuunnitelman toteuttamista tukeva oppimisympäristö tai erilaiset moni-
käyttötilat. Hyviin käytäntöihin perustuva malli tehostaisi myös osaamisen lisäämistä
muun muassa sisäilmaongelmien tunnistamiseksi ja ongelmiin puuttumiseksi. Tämä puo-
lestaan tarkoittaa tiedotuksen ja koulutuksen tehostamista esimerkiksi rakennusfysiikan,
terveydenhoidon ja hankinta- sekä tilaajaosaamisen alalla.

Arvoisa puhemies! Ohjelmassa keskitytään myös siihen, että sisäilmasta kärsiviä aute-
taan ja tuetaan muun muassa vahvistamalla neuvontaa sekä ihmisille suoraan että heitä aut-
taville ammattilaisille. On tärkeää, että sisäilmasta kärsivien koko hoitopolku tehdään nä-
kyväksi ja jokaiselle saavutettavaksi nykyisin käytettävissä olevin keinoin. Sisäilmasta sai-
rastuneiden tilanteen tukemiseksi pitkällä aikaväillä tarvitaan työtä hoitopolkujen sujuvoit-
tamiseksi itsehoidosta perusterveydenhuoltoon, erikoissairaanhoitoon ja toimivaan kun-
toutukseen. Samoin sisäilmasta kärsivien sosiaaliturvassa on vielä selvittämistä, jotta mah-
dolliset puutteet tunnistetaan ja korjataan.

Terveiden tilojen vuosikymmen -toimenpideohjelman valmistelun tilanteesta keskustel-
laan tästä päivästä alkaen. Kuulemisvaiheen alkamisesta tiedotamme joulukuun puolivä-
liin mennessä, kun tekninen julkaisutyö on valmis. Kuulemisvaihe on laaja: se siis alkaa tä-
nään eduskunnassa, mutta laajuus tulee näkyväksi, kun toimeenpanosta vastaavat kunnat,
sidosryhmät, eri alojen asiantuntijat sekä kansalaiset koko maassa pääsevät tähän kuulemi-
seen osallistumaan.

Hankeryhmä ehdottaa, että toimenpideohjelman toteutus organisoidaan mahdollista-
malla tiivis yhteistyö ministeriöiden ja niiden hallinnonalan virastojen, aluehallintoviras-
tojen, Suomen Kuntaliiton, kuntien ja Senaatti-kiinteistöjen kesken sekä muun muassa ra-
kennus- ja kiinteistöalan, sosiaali- ja terveysalan sekä opetusalan sidosryhmien osallistu-
minen varmistamalla. Hankeryhmän näkemys on, että eduskunnalla ja erityisesti tarkastus-
valiokunnalla on tärkeä rooli parlamentaarisessa keskustelussa ja toimeenpanon seuran-
nassa alusta aina hankkeen loppuun asti.

Toimenpideohjelmassa kustannuspaineet on tunnistettu. Valtion rahoitus kiinteistön
omistajille ei sisälly toimenpideohjelmaan. Sen sijaan työn aikana selvitetään kuntien käy-
tössä olevia keinoja kiinteistön kuntoa edistävien hankkeiden toteutukseen. Tämän eteen
tullaan tekemään yhteistyötä heti toimeenpanokauden alusta alkaen. Työ perustuu vireillä
3



Pöytäkirjan asiakohta PTK 125/2017 vp
olevan Kuntien rakennuskannan kehitys- ja säästöpotentiaali -hankkeen tuloksiin, jotka
ovat käytettävissä vuoden 2018 alussa. Nämä tullaan ottamaan huomioon Terveet tilat -toi-
menpideohjelmatyön viimeistelyssä.

Hankeryhmän toimenpide-ehdotukset kattavat pääosin sosiaali- ja terveysministeriön,
opetus- ja kulttuuriministeriön, ympäristöministeriön ja valtioneuvoston kanslian toimi-
aloille kuuluvia tehtäviä. Työ on ensisijaisesti sopeutettava ministeriöiden normaaleihin
tehtäviin, ja mikäli lisärahoitus on tarpeen, se on ohjattava käsiteltäväksi kehys- ja talous-
arviomenettelyssä. Tiedot tarkentuvat valmistelun edetessä asianomaisessa ministeriössä.

Arvoisa puhemies! Tämä keskustelu tänään eduskunnassa on ensimmäinen keskustelu-
tilaisuus syksyn 2017 aikana valmistellusta toimenpideohjelmaehdotuksesta ja sellaisena
meille erittäin tärkeä ohjelman viimeistelytyössä. Hankeryhmän toimikausi päättyy helmi-
kuun 2018 lopussa. Seuraavat kuukaudet joulukuusta alkaen on käytännössä varattu ehdo-
tuksista tiedottamiseen ja kuulemiseen. Ohjelmaehdotuksesta odotetaan laajaa palautetta,
jonka perusteella hankeryhmä viimeistelee ohjelman toimeenpantavaksi keväällä 2018 al-
kavalla kymmenvuotiskaudella. Tässä siis riittää toimeenpantavaa usealle hallituskaudelle.

Puhemies Maria Lohela: Nyt voidaan siirtyä debattiin. Pyydän siihen osallistumaan ha-
luavia ilmoittautumaan painamalla V-painiketta ja nousemalla seisomaan. Käydään kes-
kustelua 2 minuutin puheenvuoroin kello 15:een saakka ja siirrytään sitten minuutin pu-
heenvuoroihin. — Edustaja Hassi aloittaa, olkaa hyvä.

14.14 Satu Hassi vihr (vastauspuheenvuoro): Arvoisa puhemies! On erittäin hyvä, että
tämä ohjelma on aloitettu pääministerin johdolla. Toivottavasti nyt myös toteutetaan vii-
me eduskunnan tarkastusvaliokunnan nimeämät toimenpiteet ja myös lopetetaan sairastu-
neiden leimaaminen luulotautisiksi.

Tänään on julkaistu ammattiliitto SuPerin yhdessä Turun yliopiston kanssa tekemä tut-
kimus sisäilmaongelmista ammattiliiton jäsenten työpaikalla, ja vastaavahan on aikaisem-
min tehty myös Tehyn ja OAJ:n jäsenistä. Niiden tutkimusten tulosten mukaan homeen
haju työpaikalla korreloi tilastollisesti merkitsevästi paitsi astman myös useiden muiden
sairauksien kanssa, kuten niveloireiden, lihas- ja selkäkivun, kroonisen väsymysoireyhty-
män ja useiden neurologisten oireiden kanssa. Uusi havainto on, että viemärin hajulle al-
tistuminen korreloi vieläkin useamman sairauden kanssa kuin homeen hajulle altistumi-
nen. Näissä tutkimuksissa on siis otettu sairauksina huomion vain lääkärin nimeämät tai to-
teamat sairaudet.

Tiedämme, että monet kosteusvauriorakennuksissa muhivat mikrobit tuottavat hyvin
voimakkaita toksiineja. Sairastumisten vähättely ja korjausten tekeminen muka säästäen
puolivillaisesti ei säästä vaan lisää julkisen sektorin kustannuksia, koska se johtaa siihen,
että sairastuneet joutuvat jatkamaan altistumistaan, mikä vähentää työntekoa, lisää työstä
poissaoloa ja ennenaikaistaa eläkkeelle jäämisiä. Sairastumisten vähättely myös hidastaa
puutteiden korjaamista rakennuspuolella. Kaikkein pahinta on se, että korjausten viivytte-
ly ja tekeminen puolivillaisesti sairastuttaa lapsia ja nuoria. Juuri nuorissa ikäluokissahan
astma ja tulehdukselliset suolistosairaudet [Puhemies koputtaa] yleistyvät kaikkein sel-
vimmin.

Pidän hyvin tervetulleena ministeri Tiilikaisen toteamaa siirtymistä kokonaisvaltaisem-
paan kiinteistöjen hoitoon.
4



Pöytäkirjan asiakohta PTK 125/2017 vp
14.16 Eero Heinäluoma sd (vastauspuheenvuoro):  Arvoisa puhemies! Kiitän ministeri
Tiilikaista tämän todella tärkeän asian nostamisesta tänne eduskuntaan ja tuoreeltaan sen
kertomisesta, mitä hallitus on tekemässä.

Viime vaalikaudella edustaja Braxin johtama tarkastusvaliokunta teki erittäin pitkän ja
perusteellisen työn home- ja kosteusongelmien kartoittamiseksi ja valmisti myös ison oh-
jelman, jonka eduskunnan täysistunto hyväksyi, mitä pitäisi tehdä. Sitä on nyt pantu toi-
meen. Mutta voi sanoa, että toimeenpanossa edelleenkin on useita asioita hoitamatta, ja ne
liittyvät muun muassa siihen, millä tavalla koulutetaan alan toimijoita käyttämään sellaisia
rakennusratkaisuja ja rakennusaikaisia työtapoja, jotka vähentäisivät tätä kosteus- ja ho-
meongelmaa. Hälyttäväähän tässä on se, että nämä ongelmat koskevat ei vain vanhaa asun-
tokantaa tai vanhaa rakennuskantaa vaan uusia, muutama vuosi sitten valmistuneita raken-
nuksia.

Viimeksi Jätkäsaaresta on esimerkki, jossa puukerrostalo oli rakennettu ilman, että olisi
tehty suojausta sateiden varalta. Nyt ollaan uudessa huippukohteessa, jonka piti olla esi-
merkki suomalaisesta laaturakentamisesta, homeongelman kanssa tekemisissä. Se on jär-
kyttävää.

Yli tuhat koulua kärsii näistä ongelmista. Niin kuin täällä edustaja Hassi sanoi, on tava-
tonta ajatella, että me pakotamme sekä opettajia että oppilaita vaarantamaan terveytensä,
jotta voivat tehdä sen työn, joka heille on annettu.

Tarkastusvaliokunta kävi näitä toimia lävitse nyt hallituksen viime vuoden vuosikerto-
muksen yhteydessä ja päätyi siihen havaintoon, että nykyiset toimet eivät tule riittämään.
Täytyy käydä lävitse myös vastuut. On selvästi liian vähäiset seuraamukset siitä, että teh-
dään sutta ja sekundaa tai ei tehdä näitä kunnollisia ylläpitoja valmistuneissa rakennuksis-
sa. Siksi valiokunta esittää eduskunnalle, että eduskunta edellyttäisi, että hallitus käy vas-
tuusuhteet lävitse ja tekee lainsäädäntöesityksiin tarvittavat muutokset, [Puhemies koput-
taa] jotta vastuut tulevat kovemmiksi.

14.19 Olavi Ala-Nissilä kesk (vastauspuheenvuoro): Puhemies! Voin yhtyä tarkastusva-
liokunnan puheenjohtaja Heinäluoman näkemyksiin ja todella onnitella hallitusta siitä, että
tämä asia on nostettu tällä tavalla pitkäjänteisen työn ohjelmaksi. Tämä on pitkäjänteinen
työ, mitä tässä nyt tarvitaan todellakin Suomessa.

Kiinnitän myöskin huomiota siihen, että tämä on hyvin pitkälle hyvän rakentamisen ky-
symys. Suomessa rakentamisen taso ei ole ollut riittävän hyvä. Tähän täytyy saada paran-
nus, ja se on myöskin rakennusalan ja sen toimijoiden vastuulla.

Tässä tulenkin näihin vastuukysymyksiin, joihin edustaja Heinäluoma viittasi. Jonkun
täytyy viime kädessä ottaa vastuu siitä, että meillä on huonoa rakentamista yksittäisissä
kohteissa, ja nämä täytyy myöskin selvittää huolella, koska jollei tämmöistä vastuukysy-
mystä ole, niin me emme saa tätä huonon rakentamisen ja ongelmien vyyhtiä ratkaistua.

Todellakin, edelleen, tarkastusvaliokunta teki tässä pitkäjänteistä työtä — tietysti sitä
tehtiin myöskin muissa valiokunnissa eduskuntatasolla — ja sitä on jatkettu. Ja todellakin,
kun me pääsemme tähän Terveet tilat -ohjelman implementointiin, niin tämä on hyvä asia.

Vielä kiinnitän huomiota lopuksi siihen, että kun on tehty näitä korjauksia hometalois-
sa, niin aivan liian usein ne epäonnistuvat. Voi sanoa, että puolet näistä korjauksista epä-
onnistuu, ja sekin on ongelma, johon pitäisi voida puuttua.
5



Pöytäkirjan asiakohta PTK 125/2017 vp
14.20 Silvia Modig vas (vastauspuheenvuoro): Arvoisa puhemies! Nämä sisäilmaongel-
mat ja niistä sairastuneet ihmiset ovat valtava ongelma. Häpeällisen siitä ongelmasta tekee
se, että me emme ole onnistuneet löytämään ratkaisuja. Se ei ole helppoa, koska ongelma
on monisyinen. Tässä on kyse sekä rakennuksista että ihmisistä, ja vain jompaan kumpaan
ei voi keskittyä. Ihmisten osalta kaikkein tärkeintä on saada diagnoosi, saada hoitoa ja saa-
da kuntoutusta. Nyt käytännössä sairastuneet pahimmillaan kiertävät erikoislääkäriltä eri-
koislääkärille ja kohtaavat vähättelyä. Pahimmillaan heitä väitetään luulosairaiksi. Hoidos-
ta ja kuntoutuksesta on turha haaveilla.

Me tarvitsemme kliinisen tutkimusyksikön, joka pystyy auttamaan diagnoosien luomi-
sessa ja rakentamaan hyviä hoitoketjuja. Ympäristövaliokunta on kiinnittänyt tähän asiaan
huomiota ja on nähnyt, että esimerkiksi Turussa olisi mahdollisuus perustaa tämmöinen
tutkimusyksikkö, joka voisi siten hyödyttää koko Suomea.

Rakennusten osalta hirveän usein me pysähdymme puhumaan korjausvelasta. Se on ai-
van totta, se on valtava, ja siihen pitää kuntien pystyä tarttumaan. Mutta jos me ajattelem-
me, että me pelkästään osoitamme määrärahoja korjausvelan taittamiseksi tai edes puram-
me ja rakennamme uutta tilalle, me menemme ojasta allikkoon, koska meidän ongelma ei
ole pelkästään siinä huonossa rakentamisen laadussa vaan siinä, että meillä ei ole osaamis-
ta kiinteistöjen ylläpidossa. Jyväskylästä saamme hyvän esimerkin siitä toimintamallista,
jolla kunta pystyy omia kiinteistöjään ylläpitämään ja reagoimaan kuullessaan huolista.
Mutta pahimmillaan me laitamme korjausrahaa korjataksemme väärin.

Sanotaan suoraan, että tässä ovat niin isot rahat kyseessä, että on monia tahoja, jotka ei-
vät haluakaan ongelmien syiden paljastuvan, koska joku on vastuussa siitä, että asiat teh-
dään huonosti. Välillä se, että korjattaisiin oikein, olisi sama kuin myönnettäisiin, mitä ra-
kennettiin alun perin väärin. Toivon, että tämä asia ei jää puheen tasolle vaan voimme löy-
tää käytännön tekoja, määrärahoja: aloitetaan esimerkiksi tästä kliinisestä tutkimusyksi-
köstä.

14.22 Pauli Kiuru kok (vastauspuheenvuoro):  Arvoisa rouva puhemies! Ministeri otti
tärkeän asian tässä esille. Tarkastusvaliokunta on todellakin puuttunut tähän. Niin kuin
edustaja Modig tässä mainitsi, ympäristövaliokunnassa kiinnitimme huomiota tällaiseen
kliiniseen yksikköön, joka saataisiin liikkeelle 500 000 eurolla, siis aloituspanostuksena,
jotta saadaan diagnostiikka, hoitoketjut ja mittaukset kuntoon. 

Aika paljon tässä keskustelu kääntyy kouluihin ja päiväkoteihin — erittäin tärkeää. Nos-
tan myös varuskunnat yhtenä näkökulmana. Suurhometalkoot varuskunnissa olisivat pai-
kallaan. Ei voi olla oikein, että nuoret miehet ja naiset, jotka menevät velvollisuuttaan hoi-
tamaan, joutuvat homeelle alttiiksi ja mahdollisesti joutuvat keskeyttämään, niin kuin
moni on joutunut keskeyttämään palveluksen sen takia, että ilma ei ole kunnossa. 

Kunnissa on erilaisia käytäntöjä. Yksi asia, joka pitää olla jokaisessa kunnassa kunnos-
sa, on se, että on ketju, mitä kautta voi kertoa havaitsemistaan ongelmista eteenpäin ilman,
että ikään kuin leimautuu tai syyllistetään siitä, että nostaa epäkohdan esiin. Tässä on kym-
menien-, satojentuhansien oppilaiden ja henkilökuntaan kuuluvien ihmisten terveydestä
kysymys. Täytyy olla kanava, jota kautta voi asiallisesti ilmoittaa eteenpäin ja ilmoitus ote-
taan asiallisesti vastaan ja ryhdytään tarkistuksiin sen mukaisesti. 

Vielä yhtenä näkökulmana: Kunnat ovat tässä avainroolissa. Kunnat tekevät myös eri-
näköistä kuntamarkkinointia — olen itsekin ollut kaupungin markkinointipäällikkönä vas-
6



Pöytäkirjan asiakohta PTK 125/2017 vp
taamassa viestinnästä ja markkinoinnista. Kannustan jotakin suomalaista kuntaa brändää-
mään itsensä homeettomaksi kunnaksi, sille on tilausta.

14.24 Susanna Huovinen sd (vastauspuheenvuoro):  Arvoisa rouva puhemies! Haluan
minäkin kiittää siitä, että hallitus tuo tämän asian kokonaisvaltaisella otteella — niin kuin
ministeri Tiilikainen tässä omassa esittelypuheenvuorossaan totesi — nyt eduskunnan kä-
sittelyyn, mutta samanaikaisesti haluan tietenkin ehkä kysyäkin, minkä vuoksi tämä kulu-
nut kaksi vuotta hallituksen toimikaudesta on näiden asioiden suhteen ollut varsin passii-
vista aikaa.

Olen Eduskunnan allergia- ja astmaverkoston puheenjohtaja, ja tuon verkoston nimissä
teimme viime keväänä kirjallisen kysymyksen, jossa kysyimme muun muassa ennaltaeh-
käisemisen, varhaisen havaitsemisen ja yhdenmukaisten hoitoketjujen perään. Olen tieten-
kin todella iloinen, että hyvin pian tämän meidän kirjallisen kysymyksemme jälkeen pää-
ministeri kutsui kerrotusti sitten koolle asiantuntijoiden joukon ja nyt juna etenee.

Haluaisin myös tiedustella, että kun pidätte näitä asioita selvästikin hyvin tärkeinä, niin
minkä vuoksi sitten juuri tämän vuoden alusta lukien päätettiin itse asiassa lopettaa ARAn
korjausavustusjärjestelmä juuri terveyshaittojen poistamiseksi. Eikö nimenomaan tällaisil-
la taloudellisilla tukimuodoilla pystyttäisi sitten auttamaan niitä henkilöitä, jotka ovat esi-
merkiksi sairastuneet näissä tiloissa?

Puhemies! Itse koen, että hyvä sisäilma on meille kaikille perusoikeus ja meillä ei ole
varaa jättää ihmisiä altistumaan turhaan huonolle sisäilmalle. Tiedämme tuloksista, että
oppimistulokset heikkenevät, tulee poissaoloja, ja tämä on myös työturvallisuuskysymys.
Riski syrjäytymiselle yhteiskunnasta on todella suuri silloin, jos sairastutaan.

Toivoisin, että näihin esittämiini kysymyksiin hallitukselta saisimme keskustelussa vas-
tauksia.

14.27 Martti Mölsä sin (vastauspuheenvuoro): Arvoisa rouva puhemies! Nykyisten mää-
räysten mukaan ilmanvaihto suunnitellaan 2—3 prosenttia alipaineiseksi. Oman käsityk-
seni mukaan yksi suurimpia ellei suurin tekijä home- ja kosteusongelmissa on ilmanvaih-
to, joka suunnitellaan alipaineiseksi. Tästä seuraa se, että rakenteissa kosteus tiivistyy, var-
sinkin talvella, kun ilmavirrat eivät pääse poistumaan ulospäin, jolloin kuivuminen tapah-
tuisi normaalisti, vaan alipaine vetää kosteuden rakenteisiin ja sisällepäin ja toinen tekijä
on, että homeitiöt leijuvat tällöin paremmin huonetilaan päin.

Ympäristöministeriön uuden rakennuksen sisäilmastosta annetun asetuksen, joka on an-
nettu viime vuonna 7.10. ja tulee 1.1.18 voimaan, 20 §:n mukaan "erityissuunnittelijan on
suunniteltava rakennuksen ulko- ja ulospuhallusilmavirrat siten, että ne ovat tasapainos-
sa". Mielestäni tässä on yksi korjaus siihen oikeaan suuntaan, millä voidaan saavuttaa sitä,
että kosteus rakenteissa liikkuu oikeaan suuntaan ja homeitiöitä ei leiju siellä huonetilassa.
Arvoisa ministeri Tiilikainen, onko tämä, että asetusta on tähän suuntaan lähdetty muutta-
maan, yksi tunnustus nyt ympäristöministeriön suunnasta siihen suuntaan, että ilmanvaih-
toa tulee muuttaa ylipaineiseksi?

14.28 Rami Lehto ps (vastauspuheenvuoro): Arvoisa puhemies! Hallituksen toimenpide-
ehdotus on ihan hyvä, mutta nyt tarvittaisiin nopeita toimenpiteitä ja myös euroja. Näitä
toivotaan kentällä pikaisesti, ei voi enää odottaa. Nuoriso on Suomen tulevaisuus, mutta on
7



Pöytäkirjan asiakohta PTK 125/2017 vp
harmillista, että ympäri Suomea monet lapset kamppailevat homeisten ja kosteusvauriois-
ten rakennuksien sisällä ja yrittävät samalla opiskella.

Otetaanpa esimerkki kotikaupungistani Lahdesta: Jo joka viides Lahden peruskoululai-
nen opiskelee väistötiloissa. Lahdessa on peruskoulussa 10 200 oppilasta, joista väistöti-
loissa on 2 140, ja nyt osa väistötiloistakin on kosteusvaurion alaisia. Veroja joudutaan
nostamaan, jotta päästäisiin näistä ongelmista eroon, tehdään koko ajan korjausrakenta-
mista, rakennetaan uusia koulujakin meillä Lahdessa, mutta ei riitä, rahat eivät aina riitä.
Tässä toivottaisiinkin valtiota mukaan näihin hometalkoisiin, että saataisiin nämä tilat teh-
tyä terveiksi.

Eduskunnan tarkastusvaliokunnan vuonna 2012 julkaistun raportin mukaan kosteus- ja
homevaurioihin liittyvien terveyshaittojen vuosikustannusten arvioidaan olevan noin 450
miljoonaa euroa, kun mukaan lasketaan oireet, sairaudet, tutkiminen sekä työkyvyn ja -te-
hon menetys. Laskennan vaikeutta kuvaa, että ylähaarukka on jopa miljardissa eurossa.
Eikö voisi tähän nyt panostaa? Raportin mukaan miljardin kertapanostus merkittävästi
kosteus- ja homevaurioituneiden rakennusten korjaamiseksi maksaisi itsensä takaisin kol-
messa vuodessa — kolmessa vuodessa. Nyt valtion pitäisi tulla mukaan ja tehdä hometal-
koot ja laittaa rahaa liikenteeseen. [Eduskunnasta: Oliko se teillä vaihtoehtobudjetissa?]

14.30 Anders Adlercreutz r (vastauspuheenvuoro):  Ärade talman! Tämä asia on liian
monelle koululaiselle liian tuttu kysymys. Omassa kunnassani Kirkkonummella Gester-
byn koulukeskuksen pihalle tuli muutama viikko sitten rivi parakkeja, tilapäisiä koulukont-
teja. Naapurikunnassa Siuntiossa on kohta 75 prosenttia lapsista tilapäisissä tiloissa. Jotain
olisi siis tehtävä.

Pitäisi olla selvää, että hidasta kunnallista päätöksentekoprosessia ei korvata sillä, että
rakennusaikataulusta karsitaan. Pitäisi olla selvää, että uskalletaan käyttää laatumittareita
hankinnoissa. Pitäisi olla selvää, että uskalletaan hylätä alihintainen tarjous. Pitäisi olla sel-
vää, että viimeistään silloin, kun eristeet tulevat työmaalle, rakennustyömaa on myöskin
huputettu. Pitäisi olla selvää, että se henkilö, joka koordinoi huoltotyötä, on myöskin ollut
mukana suunnittelu- ja rakentamisvaiheessa.

Ja lopuksi: kuntotutkimus on sellainen asia, johon ei turvauduta silloin, kun ongelmat il-
menevät, vaan huoltoprosessin aikana. Kun kulkee Helsingissä, katsoo ravintoloiden ovia,
niin siellä on hymiö merkkinä siitä, että tämä keittiö on puhdas, täällä on turvallista syödä.
Miksi meillä ei ole samanlaista merkintää rakennuksissa? Jos rakennus, joka on käynyt
joka viides vuosi läpi kuntotarkastuksen ja jossa vaikka joka toinen vuosi on käynyt home-
koira, on selvinnyt tästä tarkastuksesta, se saa hymiön oven pieleen. Silloin isän tai äidin on
turvallista jättää sinne lapsi aamulla tietäen, että siellä on turvallista olla. Mitä sanotte, mi-
nisteri Tiilikainen, voisiko tällaista ajatusta yrittää viedä eteenpäin?

Ärade talman! Konditionsgranskningar ska inte vara någonting vi tar till först då problem
uppkommer, utan det ska vara en kontinuerlig process, och jag föreslår att vi inför en märk-
ning för sådana byggnader som har gått igenom en kontinuerlig konditionsgranskningspro-
cess och till exempel ett besök av en mögelhund med några års mellanrum. På det sättet kan
man med gott samvete, med lugn i sinnet lämna sitt barn [Puhemies koputtaa] till exempel
på ett dagis, om man ser det här märket på dörren. [Puhemies koputtaa] Vad säger ni, mi-
nister Tiilikainen, om ett sådant förslag? [Silvia Modig: Jag tycker det är ett bra förslag!]
8



Pöytäkirjan asiakohta PTK 125/2017 vp
14.33 Mirja Vehkaperä kesk (vastauspuheenvuoro): Arvoisa rouva puhemies! Turvalli-
set ja terveet julkiset tilat ovat kaikkien suomalaisten oikeus, puhutaanpa lapsista, vanhuk-
sista tai erityisesti työntekijöistä, jotka julkisella sektorilla toimivat. Rakennusten kosteus-
ja homevauriot, nämä sisäilmaongelmat, ovat hyvin henkilökohtaisia kokemuksia. Toinen
altistuu ja sairastuu herkemmin kuin toinen. Esimerkiksi käytettävät siivous- ja puhdistus-
aineetkin voivat vaikuttaa siihen, miten julkisissa tiloissa altistutaan esimerkiksi astmalle.
Väitän, että meillä on kaikilla sektoreilla parantamista, niin rakennusten suunnittelussa, to-
teutuksessa, rakentamisessa, rakennusten kunnossapidossa, käytössä ja puhdistamisessa.
Yhtä lääkettä ei varmastikaan ole, mikä pitäisi saada kuntoon, minkä jälkeen me sitten pää-
sisimme kaikista ongelmista.

Meillä on ympäri maan paljon tarpeita, joista me kaikki kuntapäättäjät ja myöskin val-
tiovalta olemme vastuussa, että saadaan lisää rahoitusta näiden ongelmaisten rakennusten
korvaamiseen. Meillä Oulussa pohditaan koko ajan, saadaanko ongelmaisia tiloja ikinä
kuntoon vai pitäisikö ne laittaa pillareilla kasaan ja rakentaa uutta. Tämä on se ongelma,
jota koko ajan mietitään.

Ministeri nosti esiin elinkaarimallin, jolla juuri pystytään turvaamaan se, että rakentaja
pysyy koko ajan mukana rakennuksen käytössä ja siinä arjessa, etteivät perävalot vain vil-
ku sen jälkeen, kun rakennus on tehty, vaan ollaan mukana käytössä ja huollossa ja kun-
nossapidossa koko sen rakennuksen käytön ajan. Hallituksella on juuri parhaillaan menos-
sa puurakentamisen ohjelma, johon on miljoonatolkulla rahaa. Tulisiko juuri tästä puura-
kentamisesta Suomelle se valtti? Meillä on hyviä malleja, Pudasjärvellä esimerkiksi hirsi-
kampuksen osalta on turvallinen, terve, hyvä ilmanlaatu todettu jo parhaillaan. Puuraken-
tamisesta [Puhemies koputtaa] varmaan saadaan myöskin vientituote.

14.35 Johanna Karimäki vihr (vastauspuheenvuoro): Arvoisa puhemies! Ihmiset ansait-
sevat terveelliset ja turvalliset tilat. Se on jo perusoikeus, ja tämä huoli on koko eduskun-
nan yhteinen. On tärkeää, että hallituksella on tämä home- ja kosteustalkoohanke nyt käyn-
nissä. Kuten tarkastusvaliokunnan puheenjohtaja Heinäluoma totesi, kuitenkin on todella
paljon tekemistä siinä, että ne viime kaudella hyväksytyt kymmenen tärkeää pontta tulisi-
vat toteen.

Yksi kysymys on juurikin vastuut ja rakentamisen laatu, muun muassa maankäyttö- ja
rakennuslakiuudistukset ja monet muut uudistukset, jotka vaativat parempaa laatua niin,
ettei rakenneta sutta ja sekundaa niin, että jopa uudetkin rakennukset kärsivät nopeasti ho-
me- ja kosteusvaurioista. Yksi keskeinen kysymys on muun muassa rakentamisen aikai-
nen kosteussuoja, jota tulee paremmin edellyttää rakentajilta. Pyytäisin ministeriltä arvio-
ta lainsäädäntöhankkeiden etenemisestä. 

Sitten toinen keskeinen kysymys, homeoireista kärsivien ihmisten oikeudet tulla kuul-
luksi ja ymmärretyksi ja saada selkeää hoitoa. Olisi tosi tärkeätä, kuten ympäristövaliokun-
takin on esittänyt, että tulisi oma hoitoyksikkönsä kosteusoireista kärsiville ihmisille, että
he saisivat nopeasti diagnoosin ja hoitoa. 

Kolmanneksi nostan sen seikan esiin, että monta kertaa vauriot etenevät liian pitkälle,
ennen kuin ihmisten oireilua otetaan todesta. Kysynkin, millä tavalla hallitus edistää sitä,
että oirekyselyt, kuten esimerkiksi THL:n laatima oirekysely, otetaan työkaluksi käyttöön
ihan kaikissa meidän julkisissa tiloissamme, jotta siinä tilanteessa, kun henkilökunnalta,
oppilailta, lapsilta, työntekijöiltä tulee sitä oireilua selkeästi ilmi oirekyselyn kautta, tartu-
taan toimeen ripeästi.
9



Pöytäkirjan asiakohta PTK 125/2017 vp
14.37 Riitta Myller sd (vastauspuheenvuoro): Arvoisa puhemies! Aivan oikeutetusti ky-
sytään, mikä on vialla, kun uudisrakennuksissa ja vasta korjatuissa rakennuksissa on näitä
kosteus- ja homeongelmia. Näistä on puhuttu todella kauan, ja sinäkin aikana, kun näistä
on puhuttu, uusia ongelmia ilmenee. Tästä syystä on varmasti erinomaisen hyvä, että täm-
möinen johdonmukainen hanke otetaan, jossa parhaita käytänteitä käytetään hyväksi eri
kunnista, millä tavalla nämä ongelmat on saatu sitten selätettyä. Meillä ovat päiväkodit,
koulut, muut julkiset rakennukset erittäin isoissa ongelmissa, eivätkä rakennukset niin-
kään vaan ne, jotka niitten rakennusten sisällä tekevät päivätyötä. Lasten ja nuorten ja ai-
kuisten, esimerkiksi opettajien, terveyden kannalta nämä ovat hyvin ongelmallisia.

Kun tämä asia on akuutti ja sille aidosti pitää saada myöskin korjausta, sosiaalidemo-
kraatit ovat omassa vaihtoehtobudjetissaan esittäneet 100 miljoonan euron rahoitusta sii-
hen, että ikään kuin siemenrahana kunnille tarjotaan nyt liikkeellelähtöä tässä ja nyt näit-
ten asioitten korjaamisessa. On aivan selvää, että pelkästään se korjausraha ei auta, jos asiat
tehdään huonosti. Myös koulutuksen, säädösten pitää olla riittävän hyvät. Mielestäni tämä
hymiöajattelu oli hyvä siitä, että jatkuvasti seurattaisiin, että tilat ovat terveet ja turvalliset.
Mutta siihen tarvitaan nimenomaan niitä parhaita käytänteitä ja niitten jalkauttamista sin-
ne kuntatasolle ja rakennusten terveyteen.

14.39 Timo Heinonen kok (vastauspuheenvuoro): Arvoisa rouva puhemies! Kiitosta Si-
pilän hallitukselle siitä, että sisäilmaongelmiin nyt puututaan. Liian monen suomalaisen
terveys on tuhottu julkisten tilojen sisäilmaongelmien takia: lapset, opettajat, sairaanhoita-
jat, edustaja Kiuru nosti esille varusmiehet, puhumattakaan sairaista ja vanhuksista, jotka
ovat usein sängynomia ja joutuvat olemaan tällaisissa tiloissa. Näihin pitää puuttua.

Mutta haluan antaa kyllä ministeri Tiilikaiselle, jälleen kerran, kiitosta siitä, että te olet-
te näihin asioihin puuttunut. Juuri viime viikon lopulla teitte kosteudenhallinnasta uuden
asetuksen, ja sillä nimenomaan puututaan tähän. Entisenä ruokaministerinä ministeri Tiili-
kainen käytti meillä jaostossa erinomaisen esimerkin: hän kertoi, miten ruuan kylmäket-
justa huolehditaan, että se ei saa missään vaiheessa katketa, mutta miten on tähän asti ta-
pahtunut rakentamisen kuivaketjun kanssa? Se on katkennut useissa kohdissa, niin kuin
täällä tuotiin esille, mutta jatkossa tämän erinomaisen kosteudenhallinta-asetuksen, jonka
ministeri Tiilikainen viime perjantaina hyväksyi, myötä tähän puututaan. Tämä on merkit-
tävä muutos, ja toivottavasti tällä tullaan pystymään vastaamaan niihin ongelmiin tulevai-
suuden rakentamisessa.

Osa ongelmista johtuu rakentamisesta — märkä betoni, siihen tietynlainen liima, muo-
vimatto ja niin poispäin aiheuttavat ongelmia — mutta osa on myös käytön aikaisia ongel-
mia, esimerkiksi huollon laiminlyönnit, ylläpidon laiminlyönnit, ilmanvaihdon huoltamat-
tomuus taikka vääränlainen käyttö, ja sen takia me tarvitsisimme entistä vahvemmin myös
tällaista huoltokirja-ajattelua, että seurattaisiin, mitä siellä kiinteistöissä tapahtuu. Meillä
on jo tällä hetkellä, esimerkiksi Hyvinkäällä, [Puhemies koputtaa] joutsenlippupäiväkoti,
joka on rakennettu erinomaisella tavalla. Kannustan kaikkia tutustumaan siihen.

14.41 Aino-Kaisa Pekonen vas (vastauspuheenvuoro):  Arvoisa puhemies! Me puhum-
me kyllä ihan todellisesta ongelmasta, ja minusta on erittäin hyvä, että eduskunta nyt kes-
kustelee sisäilmaongelmista. Mutta on tietysti vähän mielenkiintoista käydä tätä keskuste-
lua, kun tätä toimenpideohjelmaa ei meillä nyt täällä ole vielä saatavilla, tai jos ymmärsin
oikein, niin se valmistuu vasta muutaman viikon kuluttua.
10



Pöytäkirjan asiakohta PTK 125/2017 vp
Joka tapauksessa tässä on ihan hyvä ajatus siitä, että kuntien rakennuskannan paranta-
minen saadaan nyt vihdoin, ehkä toivottavasti, valmiiksi jopa 2028 loppuun mennessä,
mutta kyllä kymmenen vuotta on aika pitkä aika. Me tiedämme, että useissa kunnissa on jo
näitä sisäilmaongelmien ratkaisuja ruvettu tekemään päiväkodeissa, kouluissa, sairaalois-
sa, kun me useimmat olemme kuntapäättäjinä ja näiden ongelmien kanssa painiskelemme.

Itse asiassa vähän samaa asiaa olisin halunnut kysyä ministeriltä, kuin mihin edustaja
Lehto tässä jo aikaisemmin viittasi, eli rahoituksesta. Onko teillä tässä toimenpideohjel-
massa, ministeri, tarkoitus osoittaa jotakin rahoitusta kunnille näiden sisäilmaongelmien
ratkaisemiseksi? Myös vasemmistoliitto on ehdottanut 100 miljoonalla eurolla tukemista,
jotta näitä julkisia tiloja saataisiin kunnissa korjattua. Minä uskon, että suurilta osin kuiten-
kin raha on se, mikä ratkaisee. Kuntien talous on erittäin huonossa kunnossa, enkä minä us-
ko, että millään kunnalla tai kenelläkään meistä kuntapäättäjistä olisi sellaista halua olla
korjaamatta näitä ongelmia ja olla puuttumatta niihin, mutta useimmista kunnista joka ta-
pauksessa se rahoitus puuttuu. 

Haluan vielä mainita näistä väistötiloista. Toivon, että kaikissa kunnissa väistötilat, jois-
sa oppilaat ja päiväkotilapset ovat, voisivat olla myöskin asianmukaisia. Omassa kotikau-
pungissani Riihimäellä muun muassa yksi päiväkotiryhmä on siirretty kerrostalokol-
mioon, enkä näe, että se on kenenkään edun mukaista.

14.43 Sari Tanus kd (vastauspuheenvuoro): Arvoisa puhemies! Viime kaudella tämä tar-
ve eduskunnassa nähtiin, ja silloin kesäkuun alussa oli se laaja pyöreän pöydän keskustelu,
ja kiitänkin ministereitä siitä, että niin kuin silloin puhuttiin, olette tarttuneet tähän toimen-
pideohjelmaan rivakasti.

Niin kuin me tiedämme, tämä on erittäin erittäin laaja ongelma. Sekä rakennukset että
eri-ikäiset ihmiset eri puolilla Suomea voivat todella pahoin, ja altistumisen ja sairastumi-
sen jälkeen he voivat pahoin muuallakin kuin siinä kyseisessä rakennuksessa. On erittäin
tärkeää, että ihmiset otetaan vakavasti, heitä kuullaan, heidän ongelmiinsa vastataan ja tar-
tutaan. Kysyisinkin ministeriltä: kiinnitetäänkö tähän asiaan riittävästi toimenpideohjel-
massa huomiota ja ohjeistetaanko tällä alueella riittävästi myös toimijoita kunnissa? Eli ih-
miset kuullaan ja heidän ongelmansa otetaan vakavasti.

Sitten se, korjataanko oikein tai väärin: Käytetään paljon rahaa, mutta ongelmat usein
tilkitään vain vähäksi aikaa tiivistysten taa. Yhdeksi akuutiksi tarpeeksi katsoisinkin, että
varmistetaan, onko korjaaminen todella riittävä, ja jos se on riittävä, tehdäänkö korjaus riit-
tävällä laajuudella. Tästä olisin myös kysynyt: kiinnitetäänkö tässä ohjelmassa tähän
asiaan riittävästi huomiota?

Kuivaketjut, erittäin tarpeelliset. Tullaanko niitä jatkossa vaatimaan kaikkialla?
Sitten hoitoketjut, ja koulutusta tarvitaan myös terveydenhuollon henkilökunnalle. 
Mutta tänne sosiaaliturvan puolelle tarvitaan todella pikaisia toimia, koska monet per-

heet ovat erittäin epätoivoisessa tilanteessa. Vanhemmat ovat paitsi huolissaan lapsista
myös taloudellisissa ongelmissa, ja epätoivo on suuri. Kysyisinkin: nyt kun myös kunnat
ovat suurissa ongelmissa ja korjaustarvetta ja eurojen tarvetta on erittäin paljon ja valtiolla
menee kuitenkin vähän paremmin, eikö valtiovallan tulisi nähdä, että myös tehtäisiin suu-
rempia ja oikein konkreettisia europanostuksia auttaaksemme kuntia? Kristillisdemokraa-
tit ovat myös olleet ehdottamassa 100 miljoonan satsausta tähän.
11



Pöytäkirjan asiakohta PTK 125/2017 vp
14.45 Ari Torniainen kesk (vastauspuheenvuoro):  Arvoisa puhemies! Asia on todella
tärkeä, sillä joka puolella Suomessa on aivan liian paljon sisäilmaongelmaisia rakennuksia
ja sisäilmaongelmista sekä niiden seurauksista kärsivät aivan liian monet ihmiset. Ongel-
mat on aidosti tunnistettava ja tunnustettava riittävän ajoissa. Siksi omasta mielestäni jo-
kaisessa kunnassa tulisikin olla erilliset monialaiset sisäilmatyöryhmät, jotka sitten pystyi-
sivät reagoimaan ongelmiin riittävän nopeasti.

Sitten muutama asia sinne ohjeeksi:
Suunnitellaan ja rakennetaan Suomeen, nimenomaan suomalaisiin olosuhteisiin sovel-

tuvia rakennuksia, ja toivottavasti ne tehdään tietysti myös suomalaisista materiaaleista.
Toinen asia on se, että kyllä meillä kaikilla autonomistajilla varmaan on niille autoille

määräaikaishuollot. Miksei siis rakennuksillakin tulisi olla erilliset huolto-ohjelmat? Huol-
letaan ja kunnostetaan myös rakennuksia omalla ajallaan ja varataan rakennuksiin myös
kunnossapitomäärärahoja ja laaditaan rakennuksille ja rakennusmateriaaleille selkeät hoi-
to-ohjeet ja hoitotoimenpiteet.

Yksi asia, mikä täällä on jo tullut keskusteluissa esiin, on se, että niiden ihmisten, jotka
kärsivät sisäilmaongelmista, tulee saada myöskin tukea ja hoitoonpääsy oikea-aikaisesti,
ettei pitkitetä sitä.

Oikeastaan haluaisin tiivistää myöskin ohjeeksi tässä, että kyllä suunnittelijoilla, raken-
tajilla, valvojilla, rakennusten hoitajilla ja omistajilla tulee olla niin paljon ammattiylpeyt-
tä, että lopputuloksen pitää kelvata ja soveltua myös muillekin, jos se kelpaa meille itsel-
lemme.

14.48 Simon Elo sin (vastauspuheenvuoro): Arvoisa puhemies! Kotikaupungissani Es-
poossa Tilapalvelut-liikelaitos on kehittänyt uuden tyyppikouluratkaisun, jota tullaan hyö-
dyntämään useissa kaupungin väistö- ja lisätilahankkeissa. Ylipäätään kaupungin tavoit-
teena on, että neljän vuoden aikana saadaan tämä hätäväistötilojen käyttö nollaan.

Espoon Niipperissä vanha koulu todettiin terveydelle vaaralliseksi vuoden 2016 alussa
— olin itsekin tätä päätöstä tämän koulun purkamisesta tekemässä silloin opetuslautakun-
nassa — ja alkuvuodesta 2017 tämä rakennus sitten purettiin ja tyyppikoulurakentaminen
alkoi jo keväällä. Valmista tuli lukukauden alkuun, syyskuuhun mennessä, eli hyvin no-
pealla aikataululla. Tämä vuokrasopimus on kymmeneksi vuodeksi, ja siihen kuuluu optio
vielä viiteen lisävuoteen. Se tarkoittaa myös sitä, että rakennuttaja vastaa sitten tästä sisäil-
masta muun muassa. Tämä takuu uskallettiin myöntää, koska oli tehtaalla suoraan tehty
tämä kaikki, mitä tähän kuului, eli perustukset teräspaalutettu, myös alapohjan väliseinät
ovat puuta eikä rakennuksessa ole käytetty betonia.

Arvoisa puhemies! Tämä rakennus ei silti ole mitenkään väliaikainen, vaan tämä voisi
olla jopa kymmeniä vuosia käytössä. Väestönsuojaa ei ole, mutta muuten on täysin raken-
nettu rakennusmääräysten mukaisesti. Tämä onkin sellainen ratkaisu, jota toivon, että yhä
useammassa kunnassa ruvettaisiin käyttämään, on se nyt sitten Espoon tai Hyvinkään tai
Lohjan tai Saarijärven ratkaisu, missä näitä tyyppikouluja on käytetty, mutta tämä on sel-
lainen, jolla saataisiin tätä pahinta tilannetta purettua eli sitä, että 60—70-luvuilla valmis-
tuneet rakennukset alkavat oireilla tässä vaiheessa. Niipperinkin tapauksessa 400 000 eu-
roa ehdittiin käyttää korjauksiin, ennen kuin tähän ratkaisuun sitten lähdettiin. 

Kysynkin arvoisalta ministeriltä, miten kunnat, viranhaltijat, luottamushenkilöt kunnis-
sa tässä kuulemisessa sitten käytännössä tulevat otetuiksi huomioon. Vielä tuossa puheen-
12



Pöytäkirjan asiakohta PTK 125/2017 vp
vuorossa jäi tältä osin nähdäkseni yleistasolle, mutta varmasti hyvä ministeri tähänkin osaa
antaa vastauksen.

14.50 Leena Meri ps (vastauspuheenvuoro): Arvoisa puhemies! Ministeri Tiilikainen pu-
hui puheenvuorossaan siitä, että tämä toimenpideohjelma lähtee myös siitä, että tarvitsem-
me asiakkaille neuvontaa. Kuulun itse tuohon sisäilmatyöryhmään, ja tapasimme ministeri
Saarikon aikaisemmin, ja hän otti terveisemme vastaan sisäilmasairastuneisiin liittyen ja
heidän hoitopolkuihinsa. Tässä yhteydessä tuli esille se, että Suomessa ei ole korkeita pro-
fessuureja ja tutkimusta riittävästi. Nyt kun ministeri Tiilikainen ja opetusministeri ovat
paikalla, niin tätä voisi miettiä, miten me saisimme korkeatasoista osaamista myös Suo-
meen, ettei se olisi ainoastaan yksissä käsissä, on joku THL:n tutkija tai joku yksittäinen
lääkäri, ja olisi laajapohjaista tutkimusta, ja ehkä siihen luotettaisiinkin silloin paremmin.

Näistä sairastuneista tuli mieleen, että tosiaankin, jotta he voisivat saada hyvää neuvon-
taa, siellä pitäisi olla laajapohjaista osaamista ja tutkittua tietoa takana. Näissä keskuste-
luissa on tullut esille, että ihmisille annetaan hoitona myös siedätyshoitoa ja sanotaan, että
"koetapas altistaa itseäsi sille asialle, niin sekin voisi auttaa". Tämähän on aivan kummal-
lista, eihän tämmöistä nyt voida ajatella. Sitten on myöskin sentyyppistä, jotakin toiminta-
terapiaa, että "jos nyt kuitenkin on enemmän kysymys siitä, että kuvittelette olevanne sai-
ras". Tästä syystä meidän täytyy saada osaamista ja diagnoosi kuntoon siellä taustalla.

Meillä perussuomalaisten vaihtoehtobudjetissa olemme lisänneet 36 miljoonaa euroa
tämmöisten sisäilmaklinikoiden perustamiseen ja ihmisten pikaiseen saattamiseen hyviin
asuintiloihin ja kuntoutukseen. On erittäin tärkeää huolehtia rakennuskannasta ja sen kun-
nosta, mutta yhtä tärkeää ja vielä oikeastaan tärkeämpääkin on se, että saadaan nämä sai-
rastuneet nyt pikaisesti terveisiin tiloihin ja kuntoutukseen, koska he eivät voi enää odottaa.

14.52 Li Andersson vas (vastauspuheenvuoro): Arvoisa puhemies! Muualla maailmassa-
han Suomi tunnetaan puhtaasta luonnosta ja hyvästä ilmanlaadusta, mutta suomalaisia it-
seään puhututtavat enemmänkin sisäilmaongelmat ja niiden yleisyys. Kuten tämänkin kes-
kustelun perusteella käy ilmi, näitä tarinoita ja esimerkkejä kosteus- ja homevaurioista
sekä sisäilmaongelmista kärsivistä päiväkodeista, kouluista, sairaaloista ja kodeista taitaa
löytyä lähes jokaisesta suomalaisesta kunnasta. On arvioitu, että jopa 800 000 suomalaista
altistuu huonolle sisäilmalle päivittäin, ja tämä on myöskin sukupuolittunut ongelma ja il-
miö, sillä enemmistö sisäilmaongelmaisissa rakennuksissa työskentelevistä työntekijöistä
on naisia.

Minäkin pidän äärimmäisen tervetulleena, että tästä käydään keskustelua eduskunnassa
tänään, mutta edustaja Pekosen tavoin ehkä hiukan ihmettelen sitä, että tämä varsinainen
toimenpideohjelma kuitenkin julkaistaan vasta parin viikon päästä. Vasemmistoliitto jul-
kaisi tänään oman toimenpideohjelman sisäilmaan liittyen, jossa me muun muassa esitäm-
me uhkasakkoja, jos työpaikkojen tai koulujen sisäongelmiin ei puututa, korjausinvestoin-
teja kuntiin ja vahingonkorvauksia sekä hätämajoitusta kodeissaan sairastuneille. Kanna-
tamme myöskin esitystä Turkuun perustettavasta kliinisestä tutkimusyksiköstä sisäilmasta
sairastuneiden hoitamiseksi.

Luotan siihen, että ministeri Tiilikainen ja muut myöskin ovat valmiita kuuntelemaan
opposition esityksiä tässä toimenpideohjelman työssä. Me olemme ottaneet omaksi tavoit-
teeksemme ja linjaksemme sen, että Suomi jatkossa tunnettaisiin maailmalla myöskin
maailman puhtaimmasta sisäilmasta.
13



Pöytäkirjan asiakohta PTK 125/2017 vp
14.54 Sari Multala kok (vastauspuheenvuoro):  Arvoisa puhemies! Kuten keskustelusta
voi päätellä, sisäilmaongelmat ovat lähes kaikissa Suomen kunnissa arkipäivää, ja on to-
della tärkeää, että nyt tähän asiaan on tartuttu myös hallituksen toimesta.

Kuten täällä moni on todella todennut, ongelma on erittäin laaja ja yksittäinen toimen-
pide ei siihen tepsi. Tässä hallituksen toimenpideohjelman tavoitteena on erityisesti nyt
julkisten rakennusten sisäilmaongelmien vähentäminen ja ennaltaehkäisy, mutta oma toi-
veeni olisi kuitenkin, että toimenpideohjelma toisi ratkaisun myös kaikkeen rakentamisen
laatuun, jolloin ratkaistaisiin useampi ongelma samalla kertaa.

Sisäilmaongelmat eivät ole ainoastaan kosteus- ja homeongelmia vaan myös muita si-
säilmaongelmia, ja erityisesti sellaisissa tapauksissa, joissa oireilun syy ei ole selvä, ollaan
monesti todella vaikean tilanteen edessä. Sen vuoksi tarvitsemmekin siis myös lisää tietoa
siitä, minkälaiset rakennuskäytännöt tai -materiaalit ovat omiaan aiheuttamaan oireilua.
Tämä on yksi niistä syistä, minkä vuoksi pidän myös erittäin kannatettavana ympäristöva-
liokunnan yksimielisesti tekemää ehdotusta panostuksesta ympäristöterveyden yksik-
köön. Sen lisäksi toki tärkeää on myös diagnostiikkaan panostaminen.

On myös tärkeää, että me entisestään parannamme tiedonkulkua. Meillä on erittäin pal-
jon tietoa ja hyviä käytäntöjä eri kunnissa, kuten täälläkin olemme jo kuulleet monia eri-
laisia ehdotuksia. Silti tuntuu, että kuntatasolla edelleen painiskellaan usein samojen on-
gelmien kanssa.

Lisäksi toivon monien muiden edustajien tavoin sitä, että hallitus tarkastelee myös vas-
tuukysymyksiä. Toivottavasti meillä olisi tämän toimenpideohjelman jälkeen enemmän-
kin kuin vain vuosikymmenen terveet tilat.

14.56 Antti Rinne sd (vastauspuheenvuoro): Arvoisa puhemies! On sinällään erittäin hy-
vä, että nyt päästään täällä eduskunnassa keskustelemaan tästä tosi monia ihmisiä kosket-
tavasta vakavasta asiasta.

Kunnat investoivat aivan liian vähän tällä hetkellä. Meillä on paljon korjausta kaipaavia
kohteita, joihinka pitää satsauksia saada. Ennen kaikkea sosiaali- ja terveyspalveluilla ole-
vat tilat, koulutuksella olevat tilat ja varhaiskasvatuksella olevat tilat ovat niitä tiloja, jois-
sa ihmiset sairastuvat, on sitten kysymys lapsista, jotka tekevät työtään siellä, tai aikuisis-
ta, jotka tekevät työtään siellä. Meillä ei ole oikeutta sairastuttaa työntekijöitä eikä lapsia,
oppilaita, kouluissa ja varhaiskasvatuksessa.

Arvoisa ministeri Tiilikainen, sosiaalidemokraatit ovat esittäneet 100 miljoonaa euroa
siemenrahaksi näitten kunnostamistoimenpiteitten käynnistämiseen. Ajatuksena taustalla
on myös se, että voitaisiin miettiä uusia toimintamalleja eri toimintojen yhdistämiseksi sa-
moihin kiinteistöihin, joissa voitaisiin tukipalvelut sitten hoitaa samoissa tiloissa, mutta
lähtökohtana olisi se, että esimerkiksi ikäihmisten aktiivisuutta lisättäisiin sillä, että he oli-
sivat tekemisissä nuorten, lasten ja varhaiskasvatuksessa olevien lasten kanssa päivittäin
— voitaisiin sitten ruokapalvelut ja esimerkiksi terveyspalveluita hoitaa samassa yhteydes-
sä.

Olisiko tässä nyt jotakin ideaa tämän toimenpideohjelman sisällöksi, niin että vietäisiin
tätä asiaa eteenpäin? Muutettaisiin toiminnallisia rakenteita sillä tavalla, että voitaisiin saa-
da kustannustehokkuutta mutta myöskin laatua lisää sillä tavalla, että ikäihmiset, nuoret,
lapset ja varhaiskasvatuksen piirissä olevat voisivat olla samoissa kiinteistössä. Voisiko
tämä olla porkkana uudistaa rakennuskantaa, joka tällä hetkellä on todella huonossa hapes-
sa?
14



Pöytäkirjan asiakohta PTK 125/2017 vp
Puhemies Maria Lohela: Vielä edustaja Blomqvist, ja sitten siirrytään tuonne ministeriai-
tion puoleen.

14.58 Thomas Blomqvist r (vastauspuheenvuoro): Värderade fru talman! Det är jättebra
att minister Tiilikainen har fört den här frågan hit till plenum och att riksdagen har möjlig-
het att diskutera den här viktiga frågan och det stora problemet.

Arvoisa rouva puhemies! On hyvä, että hallitus on ryhtynyt toimenpiteisiin tässä tärkeässä
asiassa. Monessa kunnassa on myös ryhdytty toimenpiteisiin, ja kun maanantaina, eilen,
tapasin länsiuusimaalaisia kunnanjohtajia, niin he nostivat tällaisen asian esille: Todetaan
nyt, että kun kunnat ryhtyvät toimenpiteisiin, korjaavat näitä rakennuksia, rakentavat uu-
sia, niin tietysti poistojen määrä lisääntyy ja samalla on myös mahdollista, että joudutaan
alaskirjaamaan vanhoja rakennuksia, ja se taas rasittaa kuntien tulosta. Samalla eduskunta,
hallitus on päättänyt, että kuntien on tasapainotettava taloutensa neljän vuoden sisällä,
mikä on ihan oikea asia. Mutta kysynkin: kun kunnat nyt ryhtyvät näihin toimenpiteisiin,
niin tietysti avustukset ovat hyvä asia, mutta voidaanko ajatella niin, että tätä voitaisiin an-
taa anteeksi, jos korjataan ja kun korjataan näitä ongelmallisia rakennuksia, ettei se rasit-
taisi sitä tulosta ja sitten syntyisi alijäämää, jota ei pystytä taloudessa tasapainottamaan
määrätyssä ajassa?

Sitten haluan myös tukea tätä edustaja Adlercreutzin esille tuomaa ajatusta siitä, että näi-
tä rakennuksia pitäisi tarkastaa jatkuvasti ja että myös siitä saataisiin jonkinlainen sertifi-
kaatti tai merkintä.

Ja viimeksi tässä edustaja Kiurun esille nostama asia: Mihin toimenpiteisiin valtio voi
ryhtyä nyt koskien näitä varuskuntia? Sielläkin on ongelmia, [Puhemies koputtaa] ja siel-
lähän valtio on omistajan roolissa.

Puhemies Maria Lohela: Ja koska aika on rajallinen, ministereille on nyt tarjolla vain na-
pakoita 2 minuutin puheenvuoroja. Ministeri Tiilikainen saa omansa sitten keskustelun
päätteeksi, ja se on pidempi. — Ministeri Vehviläinen aloittaa, 2 minuuttia, olkaa hyvä.

15.00 Kunta- ja uudistusministeri Anu Vehviläinen: Arvoisa puhemies! Ensinnäkin tä-
hän viimeiseen kysymykseen, mitä varuskuntien osalta tehdään: Senaatilla ja Puolustus-
voimilla on yhteinen ohjelma siitä, miten varuskuntien osalta toimitaan. Siellä tietysti on
tärkeää, että aina korjataan rakennus kerrallaan, ei voi laittaa koko varuskunta-aluetta ker-
ralla remontoivaksi.

Mutta sitten näistä kuntapuolen asioista totean ensinnäkin sen, että tämä keskustelu on
nyt varsin tasokasta. Terveys ei odota, ja sen takia jokaisen omistajan, olipa kunta tai val-
tio, on toimittava heti, kun tulee kosteusongelmia, ja lähdettävä heti liikkeelle. Ei voi aja-
tella, että meillä ei ole nytten varaa tehdä sitä. Heti pitää tiedottaa avoimesti ja lähteä etsi-
mään korvaavat tilat ja sitten miettiä, minkälaisella mallilla, elinkaarimallilla vai miten, ra-
hoitetaan.

Nyt kun parhaillaan kunnat hyväksyvät myös kuntastrategioitaan, niin ajattelen sillä ta-
valla, että jospa vielä pystytään vaikuttamaan siihen, niin sinne täytyy tämä Terveet tilat ot-
taa kunnolla huomioitavaksi mukaan, ja monet kunnat ovat hyvää työtä tässä tehneet. Tääl-
lä isoista kaupungeista tiedetään, että Espoo, Helsinki ovat tehneet mittavat kymmenen
vuoden ohjelmat, paljon laittavat rahaa, mutta sitten esimerkiksi Porin kaupunki on hyväl-
15



Pöytäkirjan asiakohta PTK 125/2017 vp
lä tavalla kouluttanut erikseen erityisiä rakennusterveysasiantuntijoita, ja toivoisin, että
nämä hyvät käytännöt leviävät hyvin ja nopeasti paikasta toiseen.

Sitten totean vielä, kun ministeri Tiilikainen viittasi tähän, että tehdään parhaillaan sel-
vitystä kuntien rakennuskannasta: se on todella aiheellinen. Edellinen laajempi selvitys on
tehty vuonna 2005, ja tämä liittyy siihen, että meillä hallituksessa on valmisteilla juuri täm-
möinen kuntien tilaohjelma eli tehokkaat, terveet tilat, ja siinä voisi yhtenä mahdollisuute-
na olla purkuavustus eli kannustinjärjestelmä, jossa olisi purkuavustus elementtinä, jotta
myös päästäisiin [Puhemies koputtaa] näistä huonoista, tehottomista ja epäterveistä tilois-
ta eroon.

Puhemies Maria Lohela: Ministeri Grahn-Laasonen, 2 minuuttia.

15.02 Opetusministeri Sanni Grahn-Laasonen:  Arvoisa puhemies! Hyvät edustajat!
Vuonna 2012, kun eduskunnan tarkastusvaliokunta selvitti tätä hyvin perin juurin, niin
sieltä hätkähdyttävät ja vakavat luvut konkretisoituivat, ja tietenkin jokainen meistä kun-
tapäättäjän roolissa, ja moni myöskin vanhempana, on tästä kysymyksestä myöskin arki-
kokemuksia saanut ja on siitä hyvin huolissaan. Silloin eduskunnan tarkastusvaliokunnan
arvioissa joka koulupäivä noin 62 000—94 000 peruskoululaista ja 12 000—18 000 lukio-
laista sekä heidän opettajansa ja muu kouluhenkilökunta altistui kosteusvaurioille tai muil-
le sisäilmaongelmille päivittäin. Laki on tässä suhteessa hyvin selvä, eli jokaisella on oi-
keus turvalliseen oppimisympäristöön, ja se kattaa myöskin terveelliset tilat. 

Tässä Terveiden tilojen vuosikymmen -ohjelmassa tarvitaan ja vaaditaan meiltä pitkä-
jänteisyyttä mutta myöskin vastuunkantoa ja toisaalta ennalta ehkäisevää toimintaa. Jos
havaitaan ongelmia, niihin pitää vakavasti suhtautua, puuttua, ryhtyä välittömästi toimeen.
Kunnissa tällä hetkellä on paljon tekeillä, mutta tiedän, että kunnat ovat monilta osin myös-
kin isoissa vaikeuksissa selviytyä. Täälläkin on käytetty esimerkkejä siitä, miten suuri
osuus oppilaista voi vaikka parhaillaan olla väistötiloissa.

Samanaikaisesti kunnat, kun he uusivat kiinteistöjään, voivat myöskin nähdä sen valoi-
san puolen, että voidaan myös modernisoida ja rakentaa uuden opetussuunnitelman mukai-
sia muunneltavia, monikäyttöisiä tiloja ja yhdistellä palveluja yhteen niin, että se palvelee
mahdollisimman monia eri tarkoituksia, aivan niin kuin joissain puheenvuoroissa jo hyvin
nousi esille.

Ihan lyhyesti haluaisin, jos puhemies sallii, todeta, että tutkimukseen liittyviä hyviä huo-
mioita ja tarpeita tuli täällä esille, ja niihin pureudumme samoin kuin koulutuksen kehittä-
miseen. Paljon tällä hetkellä on jo voitu tehdä esimerkiksi tutkintojen saattamiseksi ajan ta-
salle. [Puhemies koputtaa] On lisätty lisä- ja täydennyskoulutusta, on kehitetty osaamista,
on rakennettu erilaisia koulutuspolkuja, jotta voitaisiin näihin kysymyksiin paremmin
puuttua, mutta tämä ohjelma antaa meille mahdollisuuden [Puhemies koputtaa] myös käy-
dä nämä asiat huolellisesti läpi yhdessä oppilaitosten ja korkeakoulujen kanssa.

Puhemies Maria Lohela: Sitten ministeri Saarikon vuoro, 2 minuuttia.

15.05 Perhe- ja peruspalveluministeri Annika Saarikko:  Arvoisa puhemies! Oman
hallinnonalani lähestymistapa aiheeseen liittyy ennen kaikkea niihin tilanteisiin, joissa ol-
laan valitettavasti jo ikään kuin tunnistettujen tai diagnosoimattomien oireiden kanssa te-
kemisissä. Nostan esiin tästä laajasta kokonaisuudesta tiivistetysti neljä näkökulmaa, joita
16



Pöytäkirjan asiakohta PTK 125/2017 vp
pitäisin hyvänä ja joita tiedän valmistelussa tuon toimenpideohjelman suhteen meidän tar-
kastelleen. 

Kaikkein tärkein minusta on hoitopolkujen kokonaisuus, se, että sosiaali- ja terveyden-
huollon yhteistyössä, uusissa tulevissa sote-rakenteissa toimintamallit ovat sellaisia, että
koko se ketju itsehoidosta, ohjatusta omahoidosta, perusterveydenhuollosta erikoispolikli-
nikoille ja kuntoutukseen olisi ihmisen kannalta kokonaisuus, myös tiedon siirtymisen
osalta.

Toinen kokonaisuus liittyy täälläkin keskustelussa esiin nousseiden polikliinisten ja
kuntoutuspoliklinikoiden toimintojen esiin nostamiseen. Me tarvitsemme tämän aihepiirin
äärellä erillisiä kuntoutuspoliklinikoita, joiden pitäisi palvella sisäilmasta pahasti kärsi-
vien lisäksi myös muita samantyyppisiä ja samantyyppisistä oireyhtymistä kärsiviä poti-
lasryhmiä. Tämä työ on siis vasta alussa.

Kolmas ulottuvuus on hyvin kipeä ja vaikea asia, jonka tiimoilta sairastuneet ihmiset ko-
kevat epäoikeudenmukaisuutta. Se liittyy ihmisten sosiaaliturva-asemaan, työkyvyttömyy-
teen, sairastumiseen ja toimeentuloon. Pidän tärkeänä, että osana tätä laajaa yhteiskunnal-
lista toimintaohjelmaa terveistä tiloista ja kohti maata, jonka tilat olisivat terveet työsken-
nellä, olla, viihtyä, se voisi osaltaan pitää sisällään myös selvityksen sosiaaliturvakysy-
myksistä ja sitä kautta sairaudesta kärsivien aseman parantamisesta.

Viimeisimmäksi enkä vähäisimmäksi nostan esiin terveysvaikutuksiin liittyvien viestin-
tätaitojen kehittämisen tosiasiapohjaisiksi, avoimiksi, vuorovaikutteisiksi, huolta vähentä-
viksi ja yhdenmukaisiksi eri ammattiryhmien välillä ajatellen vaikkapa rakentajia, viran-
omaisia, terveydenhuoltoa ja muita asiaan keskeisesti liittyviä toimijoita.

Puhemies Maria Lohela: Jatketaan keskustelua. Nyt siirrytään minuutin mittaisiin vas-
tauspuheenvuoroihin.

15.07 Esko Kiviranta kesk (vastauspuheenvuoro):  Arvoisa puhemies! Julkisten raken-
nusten sisäilmaongelma on hälyttävä. Omassa kotikunnassanikin sisäilmaongelmaan on
törmätty niin alakoulu-, päiväkoti- kuin hallintorakennuksissakin. Terveyshaittoihin puut-
tumista on tehostettava. Rakennusten kosteus- ja homevaurioiden yleisimmät aiheuttajat
on tunnistettu, ja ne ovat riskejä sisältävät suunnitteluratkaisut, puutteet työmaan kosteu-
den hallinnassa, virheet työmaan toteutuksessa, kunnossapidon laiminlyönnit sekä raken-
teiden luonnollinen kuluminen tai vaurioituminen elinkaarensa päässä.

On syytä tunnistaa riskit ja pyrkiä puuttumaan niihin kokonaisvaltaisesti ja systemaatti-
sesti. Rakennusten sisäilmaongelman korjaamiseen ei ole ohjattu riittävästi varoja. Tilan-
netta olennaisesti parantaviin toimiin ei ole ylletty. Terveiden tilojen toimenpideohjelma
tulee todelliseen tarpeeseen.

15.09 Katja Taimela sd (vastauspuheenvuoro): Arvoisa rouva puhemies! Jokainen, joka
joutuu opiskelemaan, tekemään töitä tai käyttämään palveluita, olemaan asiakas home- ja
kosteusvaurioituneissa tiloissa, on liikaa. Niin kuin täällä on todettu, meidän jokaisen pitää
ajatella, että puhdas sisäilma on jokaisen perusoikeus.

Näissä kosteus- ja hometalkoissa, paitsi että eri kuntien täytyy olla näissä talkoissa mu-
kana, kyllä minä peräänkuulutan tässä keskustelussa, että hallituksen pitää olla myös vah-
vasti tässä kaikessa tuskassa mukana. Muuten yksinkertaisesti näissä haasteissa ei onnistu-
17



Pöytäkirjan asiakohta PTK 125/2017 vp
ta. Se vaatii tietysti myös näitten toimenpiteiden ja toimenpideohjelmien lisäksi huomatta-
van paljon resursseja ja myös euroja tästä talosta.

Sitten tämän vuoden alusta nykyinen hallitus päätti lopettaa tämän ARAn korvausjärjes-
telmän, eli hallitus näki turhaksi — uskallan sanoa näin — terveyshaitan poistamisen ja
kohtuuttomaan tilanteeseen kodin kosteus- ja homeongelmien takia joutuneiden auttami-
sen.

Arvoisa puhemies! Kun täällä salissa vallitsee hyvä keskinäinen henki siitä, että julki-
selle puolelle kaikki mahdollinen ollaan yhdessä tekemässä, mihin taloudellisissa resurs-
seissa pystytään, niin nyt herää myös kysymys, miten pystymme jatkossa tukemaan näitä
yksittäisiä henkilöitä ja perheitä, jotka pahimmassa tapauksessa sairastumisen lisäksi on
leimattu luulosairaiksi ja joiden taloudellinen tilanne on hometalon kautta täysin kohtuu-
ton.

15.10 Veera Ruoho kok (vastauspuheenvuoro): Arvoisa puhemies! Oleellista on raken-
taa kestäviä ja terveellisiä rakennuksia ja huolehtia oireilevista ja sairastuneiden asemasta.
On tosiaan kohtuuttomia tarinoita, mitä ihmiset ovat joutuneet kokemaan. Esimerkiksi ih-
minen, joka on työskennellyt 34 vuotta kunnalla, irtisanotaan, kun hänelle ei ole osoittaa
työtilaa, jossa ilman vakavia oireita voisi työskennellä.

Ministeri Tiilikaisen sanat olivat kuin musiikkia korville: hoidetaan riippumatta siitä,
pystytäänkö osoittamaan syy-yhteys huonosta sisäilmasta potilaan oireisiin.

Edustaja Kiuru nosti esille varusmiehet. Itse nostan esiin myös poliisilaitokset, joissa si-
säilmaongelmat ovat aiheuttaneet sairauspoissaoloja ammattiryhmässä, joka muutoinkin
kärsii resurssipulasta.

15.11 Heli Järvinen vihr (vastauspuheenvuoro): Arvoisa puhemies! Tässä salissa ja kes-
kustelussa on tullut lukemattomia hyviä ehdotuksia, jotka kannattaa koota yksiin kansiin.
Kuten ministeri Tiilikainen sanoi, ongelma on valtava. 5 miljardin euron korjausvelkaa ei
korjaa yksikään hallitus yksinään, vaan me tarvitsemme jopa vuosikymmenien ohjelman.
Siksi me vihreätkin olemme ehdottaneet 100 miljoonan euron pesämunaa tuleville vuosil-
le, jotta tässä työssä päästäisiin alkuun.

Mutta oma kysymykseni liittyy tällä kertaa lattioihin. Kosteusvauriot haittaavat kahta
kolmasosaa päiväkodeista, ja joka neljännessä koulussa on työtä haittaava sisäilmaongel-
ma, ja kuten tiedämme, mitä pienempi lapsi, sitä lähempänä lattiaa hän elää ja leikkii. Silti
monesti korjausrakentamisessakin lattioiden alle jää kosteutta tai lattiamateriaalit eivät ole
turvallisia. Koska lelujen materiaaleja säädellään niin tarkasti, kysynkin ministeriltä, mi-
ten voisimme edistää yhtä tarkkaa säätelyä lattiamateriaaleissa ja niiden asentamisessa.

15.12 Jari Ronkainen ps (vastauspuheenvuoro): Arvoisa rouva puhemies! Sisäilma-asia
on tärkeä, ja hyvä, että siihen nyt pyritään puuttumaan. Suurin ongelma on rakentamisessa,
jossa on jo keskitytty liikaakin energiatehokkuuteen. Kosteus- ja homevaurioiden kannalta
mentiin vikaan, kun joku viisas keksi laittaa muovikalvon rakenteisiin. Tarpeellinen tuule-
tus jäi vajaaksi tai kokonaan tekemättä. Tervapaperi ja puru vaihdettiin muoviin ja lasivil-
laan. Luonnollinen painovoimainen ilmanvaihto ja tuuletus on monissa rakennuskohteissa
korvattu koneellisella ilmastoinnilla ja pullotiiviillä rakentamisella. Tänä päivänä tuuletus
kuitenkin osataan jo paremmin. Ongelmia on kuitenkin myös uudisrakentamisen aikatau-
18



Pöytäkirjan asiakohta PTK 125/2017 vp
lutuksessa ja puutteellisessa valvonnassa. Rakennusten kuivattamiselle jää liian vähän ai-
kaa. Rakentaminen tapahtuu sään armoilla, ja suojaaminen on olematonta.

Lisäksi kunnat ovat talouspaineissa joutuneet säästämään rakennusten huollosta ja kun-
nossapidosta, [Puhemies koputtaa] minkä seurauksena kiinteistöt ovat menneet erittäin
huonoon kuntoon. Toivottavasti... [Puhemies keskeyttää puheenvuoron puheajan ylityttyä]

15.13 Petri Honkonen kesk (vastauspuheenvuoro): Arvoisa rouva puhemies! On todella-
kin erittäin kiitettävä asia, että hallitus nyt on tuonut tämän toimenpideohjelman tänne
eduskunnan keskusteluun, ja toivotan sille kaikkea menestystä.

On todellakin mielenkiintoinen kysymys, niin kuin tässä edellä viitattiin, kuinka on
mahdollista, että maailman puhtaimmasta ulkoilmasta tulee maailman epäterveintä sisäil-
maa, kuten meillä Suomessa usein on.

Nyt kun puhutaan näistä sisäilmaongelmista, niin perinteisestihän on puhuttu homeesta,
kosteusvaurioista syntyneistä homevaurioista, joista aiheutuu ongelmia, mutta aivan yhtä
ison huomion ansaitsevat muut sisäilmaongelmia aiheuttavat tekijät. Yksi on nämä niin sa-
notut VOC-yhdisteet eli haihtuvat orgaaniset yhdisteet, joita aiheutuu ja joita syntyy erilai-
sista rakennusvirheistä, vääränlaisesta käytöstä tai vääränlaisten kemikaalien käytöstä joh-
tuen myös uusissa rakennuksissa. Olen törmännyt tilanteisiin, joissa sisäilmasta aikaisem-
min sairastuneet henkilöt eivät pysty täysin uudessa rakennuksessa työskentelemään tai
asumaan, elämään, johtuen juuri [Puhemies koputtaa] näistä VOC-yhdisteiden liian suuris-
ta pitoisuuksista.

15.15 Joona Räsänen sd (vastauspuheenvuoro): Arvoisa puhemies! Nyt olemme todella
tärkeän asian äärellä, ja näistä sisäilmaongelmista on tullut kyllä meille jo tällainen uusi
kansansairaus. Kyllä siinä myös meillä päättäjillä on ollut omat vastuumme. Olemmeko
me tarpeeksi aktiivisesti reagoineet niihin sytykkeisiin, joita joka tapauksessa jokainen
meistä on saanut? Nyt onkin viimeisiä hetkiä, että lähdemme suurella tarmolla nyt edistä-
mään sitä, että pystymme takaamaan jokaiselle suomalaiselle puhtaan sisäilman.

Kyllä keskeinen vastuu tässä on todella kuntapäättäjillä. Mutta toivon mukaan tässä
myös valtio antaa ne avaimet ja keinot, joilla sitten kuntapäättäjät voivat huolehtia siitä,
että jokaisessa kunnassa on terveet rakennukset. Tästä täällä on tullut hyviä ehdotuksia.
Toivon todella, että ne nyt viedään sitten käytäntöön myös tämän ohjelman myötä.

15.16 Pia Kauma kok (vastauspuheenvuoro): Arvoisa puhemies! On todella hyvä, että
näistä terveistä tiloista ja sisäilmaongelmista keskustellaan myöskin täällä eduskunnassa,
ja olen todella hyvilläni siitä, että useampi ministeri on meillä ollut täällä vastaamassa.

On niin, että erityisesti koulujen ja päiväkotien homeongelmat ovat tietenkin kuntien
vastuulla, ja meillä esimerkiksi Espoossa olemme laskeneet, että seuraavan kymmenen
vuoden aikana tulemme laittamaan noin miljardi euroa erilaisiin toimenpiteisiin, joilla ho-
meongelmiin tartutaan.

Mutta tietysti on myöskin näitä muita kysymyksiä, kuten Kätilöopiston sairaala ja muut
sairaalat sekä varuskunnat, jotka täällä ovat tulleet esiin. Eli ongelma on laaja, joten täytyy
pohtia, mitä valtio voi näin ollen tehdä. Täällä on puhuttu muun muassa parhaiden käytän-
töjen jakamisesta ja sitten rahoituksesta, ja kysyisinkin nyt ministereiltä: Miten aiotte toi-
mia omilla toimialoillanne, jotta näitä parhaita käytäntöjä, esimerkiksi allianssimallista, ra-
19



Pöytäkirjan asiakohta PTK 125/2017 vp
kentamistavoista ja sitten siitä, millä tavalla myöskin [Puhemies koputtaa] näihin sairauk-
siin suhtaudutaan, voitaisiin jakaa?

15.17 Hanna Sarkkinen vas (vastauspuheenvuoro): Arvoisa puhemies! Ongelman laa-
juus ja vakavuus tunnetaan, nyt tarvitaan toimenpiteitä. Meidän on tietysti korjattava on-
gelmarakennukset, ja kunnat tarvitsevat siinä tukea, mutta meidän on myös estettävä uu-
sien sisäilmaongelmaisten rakennusten syntyä. Rakennusliikkeiden vastuuta ongelmista
on laajennettava, sillä uudetkin talot kärsivät sisäilmaongelmista. Ei voi olla niin, että ra-
kennetaan sutta ja sekundaa mutta mitään vastuuta ei ole.

Arvoisa puhemies! Täytyy myös miettiä rakennusvalvonnan tehostamista ja parantamis-
ta: pitäisikö työmaa-aikaisia tarkastuksia lisätä? Myös rakennusten parempi kunnossapito
ja huolto on olennainen kysymys. Pitäisikö talkkarit palauttaa kouluille — ihminen, joka
todella tuntee sen kiinteistön kunnon ja koko elinkaaren?

Arvoisa puhemies! Haluaisin kysyä: onko hallitus valmis laajentamaan tai edes pohti-
maan sitä, että rakentajan vastuuta rakennusvirheistä ja uusien rakennusten sisäilmaongel-
mista laajennettaisiin?

15.18 Hannakaisa Heikkinen kesk (vastauspuheenvuoro):  Arvoisa rouva puhemies!
Usein puhutaan homekouluista ja -päiväkodeista. Ne saavat huomion, mutta niiden lisäksi
pitäisi puhua myös homesairaaloista ja -terveyskeskuksista. Monet sosiaali- ja terveysalan
ammattilaiset kärsivät työpaikallaan luokattoman huonosta sisäilmasta, tuon Turun yli-
opiston laajan tutkimuksen mukaan muuta väestöä useammin. Hoitajan tai sosiaalityönte-
kijän sairastuminen on aina paitsi henkilökohtainen tragedia myös yhteiskunnallinen me-
netys ja kustannus. Meillä ei pitäisi olla varaa sisäilmaongelmista johtuviin sairauspoissa-
oloihin tai pahimmassa tapauksessa työkyvyttömyyseläkkeisiin. Muun muassa Tehy on
vaatinut kansallista ohjelmaa tilanteeseen puuttumiseksi, ja nyt tuohon hätähuutoon vasta-
taan. Kiitos siitä hallitukselle.

Vinkkaisinkin kunnille, että tänä aikana, kun on pulaa hoitohenkilöstöstä ja sosiaalihen-
kilöstöstä, terveet sisäilmat ja se, että työntekijä saa terveessä ilmassa tehdä työtä, olisi
hyvä lisä tuohon houkuttimeen saada ammattitaitoisia työntekijöitä.

15.19 Pia Viitanen sd (vastauspuheenvuoro): Arvoisa rouva puhemies! Me olemme erit-
täin tärkeän ja vaikean ongelman edessä, ja me emme puhu sen vähäisemmästä asiasta kuin
lasten ja nuorten sekä julkisen sektorin monien ihmisten työterveydestä, ja silloin on kyllä
vakavista asioista kysymys.

Haluaisin tähän alkuun mainita, että minusta tämä edellinen tarkastusvaliokunta teki ai-
van uraauurtavaa työtä tällä omalla homemietinnöllään. Voisin vaikka väittää, että se he-
rätti ison tietoisuuden tästä homeongelmasta ja sen monipuolisuudesta, ja siksi on tärkeää,
että täälläkin nähdään laaja joukko ministereitä, koska tämä asiahan kuuluu todella monel-
le saralle. Yhtä kaikki, nykyinen tarkastusvaliokunta on hienosti jatkanut tätä painotusta, ja
minusta oli erittäin tärkeää, että ollaan otettu kantaa nyt tähän vastuiden läpikäymiseen. Ja
kaiken kaikkiaan tähän liittyvät varmasti myös valvonnan kysymykset, sanktioinnin kysy-
mykset ja tämänkaltaiset kysymykset, kun tulevaisuuteen katsotaan.

Puhemies! Haluaisin tässä yhteydessä myös alleviivata SDP:n esitystä tästä 100 miljoo-
nan siemenrahasta, ja ministeri Tiilikainen, kun siinä vieressänne [Puhemies koputtaa] mi-
20



Pöytäkirjan asiakohta PTK 125/2017 vp
nisteri Orpoa ei nyt ole, niin kerrotteko hänelle siitä, että SDP:llä on [Puhemies: Aika täyn-
nä!] tämmöinen loistava ehdotus?

15.20 Hannu Hoskonen kesk (vastauspuheenvuoro): Arvoisa rouva puhemies! Terveet
sisätilat ovat todellakin kaikkien suomalaisten oikeus, ja olen ihmetellyt viime aikoina hy-
vin synkästi tätä rakentamisen tilaa Suomessa. Onhan käsittämätöntä, että muutaman kuu-
kauden vanhoissa taloissa on jo vakavat kosteusvauriot ja seinät homehtuvat, vaikka asujat
eivät ole vielä saaneet huonekaluja sisälle. Voisin verrata vaikka nyt kumikenkäkauppaan,
että kuinka moni haluaisi ostaa sellaiset kumikengät, jotka uutena jo vuotavat. Kyllähän
siitä meteli nousee, jos semmoisen tuotteen haltuun saa. Ihan oikeasti on mahdollisuus saa-
da vaihtaa sellainen tuote.

Mutta sitten kun katsoo näitä tapahtumia, niin minkä takia näitä hometaloja, joita tässä
maassa on pilvin pimein, isoja julkisia rakennuksia, kun niitä puretaan, ei tutkita tarkasti,
mikä siellä on se perussyy, mikä meni vikaan? Kyllähän meillä yliopistoja löytyy tässä
maassa vaikka kuinka paljon, Aalto-yliopisto ja Lappeenrannan yliopisto, vaikka mitä
asiantuntijoita tekniikkapuolella. Ja onhan ihan käsittämätöntä sekin, että tässä viime vuo-
den aikana on tullut esille, että ei edes betonia osata enää valaa, kun muutamat sillat piti
purkaa jo ihan uutena ja parit perustukset isoista rakennuksista. Kun betonikaan ei kestä,
niin jotakinhan tässä maassa on pahasti vialla.

15.21 Reijo Hongisto sin (vastauspuheenvuoro):  Arvoisa rouva puhemies! Rakensin
oman taloni vuonna 2000. Tein taloni hirrestä ja käytin eristeenä mahdollisimman luon-
nonmukaista pellavarivettä. Pellavarive on aine, joka jos kosteutta saa, myöskin kuivaa,
toisin kuin mineraalivilla. Ennen rakennustöihin ryhtymistä puhutin vanhoja tunnettuja
kirvesmiehiä, ja kaikki antoivat saman neuvon: Tee taloosi korkea kivijalka, kattoon kun-
non kaato ja räystäät riittävän pitkiksi, että ne suojaavat seinähirsiä. Maaston pitää viettää
talosta poispäin, ei taloon päin.

Arvoisa puhemies! Uskon, että nämä samat neuvot koskevat myöskin julkista rakenta-
mista. Meidän talossamme on asuttu nyt 17 vuotta, ja ainakaan toistaiseksi ei ole ollut vä-
häisintäkään sisäilmaongelmaa.

Moni kokenut rakentaja kammoksuu taloja, joiden katto on tasainen taikka kaato olema-
ton. Myös nykyisten energiamääräysten mukaiset "pulloiksi" rakennetut rakennukset saa-
vat heiltä tuomion. Moni kysyy myös, minkä takia yhä kiristyneiden rakennusmääräysten
käyttöönoton jälkeen rakennukset ovat entistä huonompia, erityisesti sisäilman osalta. [Pu-
hemies koputtaa] Nyt kysyn ministeriltä: olisiko meillä mahdollisuus vielä muuttaa näitä
rakennusmääräyksiä?

15.22 Merja Mäkisalo-Ropponen sd (vastauspuheenvuoro):  Arvoisa puhemies! Tär-
keintä sisäilmaongelmien korjaamisessa on toki ennaltaehkäisy, mutta nykyisessä tilan-
teessa on pidettävä huolta myöskin sairastuneista. Sairastuneen työntekijän näkökulmasta
tilanne on kohtuuton, sillä lainsäädäntö ei anna turvaa, jos sisäilmasta johtuvien oireiden
takia on vaihdettava työpaikkaa mutta varsinaista ammattitautia, esimerkiksi astmaa, ei ole
todettu. Nämä henkilöt ovat muuten työkykyisiä, mutta altistumisen takia he eivät pysty
työskentelemään epäterveellisissä rakennuksissa. He ovat niin sanotusti työpaikkatyöky-
vyttömiä. Heitä auttaisi niin sanottu työpaikan vaihdostuki, jota muun muassa monet am-
21



Pöytäkirjan asiakohta PTK 125/2017 vp
mattijärjestöt ovat jo usean vuoden ajan ehdottaneet. Onko työpaikan vaihdostuen käyt-
töönottoa pohdittu tässä toimenpideohjelmassa?

15.23 Eeva-Maria Maijala kesk (vastauspuheenvuoro): Arvoisa puhemies! Ensin kiitok-
sia ministerille, että otitte esille tämän erittäin tärkeän asian, sillä kysehän on siitä, että se
koskettaa lähes kaikkia meitä tai sitten meidän lähipiirissämme olevia henkilöitä. Esimer-
kiksi silloin, kun minä olin töissä kunnassa, joka ikinen vuosi vähintään viikon verran mi-
nulta oli ääni pois kokonaan — joku tykkäsi siitä — mutta nyt sitten henkilö, joka on sen
jälkeen tullut siihen töihin, aivastelee koko ajan. Paljonko on olemassa näitä poissaolopäi-
viä, piileviä sairauslomatapauksia, jotka ovat tähän asiaan kuuluvia ongelmia?

Sitten vielä se esille, että kyllähän terve asuminen, terveet koulut ja työpaikat ovat pe-
rusoikeus, ja meidän pitäisi saada puheet nytten kuitenkin teoiksi. Ympäristövaliokunnas-
sa olemme ottaneet asioita hyvin esille, ja minä haluaisin erityisesti ottaa esille puuraken-
tamisen. Koskaan ei puhuta riittävästi puurakentamisesta, mutta meidän pitäisi vain saada
teoiksi tämä puurakentamisasia.

15.24 Arja Juvonen ps (vastauspuheenvuoro): Arvoisa puhemies! 90-luvulla työskente-
lin helsinkiläisissä suurissa sairaaloissa, ja niissä oli tiloja, joista ihmeteltiin, miksi kylpy-
huoneen nurkat olivat sen näköisiä kuin ne olivat, ja sitten myöhemmin vasta ymmärret-
tiin, että homettahan siellä oli.

Tämä ongelma on erittäin laaja, ja on hieno asia, että myös toimenpideohjelmalla ote-
taan tähän kantaa. Tämä on myös ihan uusi ongelma, voisi ajatella näin. 

Tänä vuonna 25.1. Duodecim julkaisi Käypä hoito -suositukset, jotka koskevat kosteus-
ja homevaurioista oireilevia potilaita. On erittäin tärkeää tietää, mitkä ovat oireet, jotta lää-
kärit pystyvät sitten myös tulkitsemaan potilasta oikein, ja myös kuvata tämänhetkistä tut-
kimustietoa ja yhtenäistää toimintamalleja ja antaa työkaluja kosteusvaurioista oireilevan
potilaan tutkimista varten. Ne ovat tämän esityksen ytimet ja erittäin tärkeitä asioita.

Perinnerakentaminen ja nykytekniikka — kuinka yhdistää nämä kaksi asiaa, jotta välty-
tään suurilta, [Puhemies koputtaa] pahoilta vaurioilta?

15.26 Jaana Laitinen-Pesola kok (vastauspuheenvuoro):  Arvoisa puhemies! Toimenpi-
deohjelma todellakin tarvitaan, kuten täällä on yhteisesti todettu. 

Täällä on myös viitattu tähän Tehyn yhdessä Turun yliopiston kanssa teettämään tutki-
mukseen, joka on itse asiassa valtakunnallisesti laajin ja kattavin tällaisista oirekyselyistä,
mitä on tehty terveydenhuollon yksiköihin, ja siitä selvästi tuli esille se, että terveyden-
huoltohenkilöstö voi huonosti. 

Sisäilmaongelmiin liittyy runsaasti tutkimuksen ja hoidon tarvetta sekä sairauspoissa-
oloja, ja paitsi että nämä sairauspoissaolot ovat inhimillistä kärsimystä kyseisille henkilöil-
le, niistä aiheutuu myös työnantajille kustannuksia ja todennäköisesti myös työtehon las-
kua. Ja hoitohenkilöstö todellakin oireilee huomattavasti enemmän kuin muu väestö. 

Ongelmana on ollut se, että näitä ongelmia on selvästi vähätelty. Nyt minä toivon, että
tähän päästään todellakin kiinni. Näitä asioita kannattaa todellakin ennaltaehkäistä.

15.27 Antti Rantakangas kesk (vastauspuheenvuoro): Arvoisa puhemies! On hieno asia,
että myös oppositio antaa täyden tuen Sipilän hallituksen toimille ja ministeri Tiilikaiselle
tässä tärkeässä asiassa. Se on sen takia tärkeää, koska kyse on vuosikymmenen ohjelmasta
22



Pöytäkirjan asiakohta PTK 125/2017 vp
ja kuntapäättäjinä kaikki puolueet ja kaikki poliitikot käytännössä ovat mukana tässä ko-
konaisuudessa. On hyvä, että nyt on siis ryhdytty toimiin eikä vain puhuta ja suunnitella, ja
tässä mielessä kiitos hallitukselle.

Hallituksen toimethan liittyvät lainsäädäntöön ja asetuksiin, ja täällä on myös siinä mie-
lessä annettu hyvää palautetta ministerille, että on tehty toimenpiteitä käytännön tasolla,
jotka puuttuvat tähän ongelmaan.

Itse pidän tärkeänä, että todellakin myös näitä vastuukysymyksiä selvitetään, niin kuin
täällä valiokunnan puheenjohtaja Heinäluoma totesi, että se on tärkeä asia, jotain pitää teh-
dä, koska ei voi olla niin, että muutaman vuoden vanhoja rakennuksia tai korjattuja raken-
nuksia ajautuu samaan ongelmaan.

Sitten viimeiseksi sanon, että me tarvitsisimme tänne sellaisen julkisten rakennusten
korjausvelkaohjelman kuin on infrapuolellakin, jolla pitkäjänteisesti kuntien ja valtion toi-
mesta lähdettäisiin tätä tilannetta korjaamaan. [Puhemies koputtaa] Tämän ohjelman toteu-
tus olisi myöskin merkittävä työllisyyssysäys maakuntiin.

15.28 Eeva-Johanna Eloranta sd (vastauspuheenvuoro): Arvoisa puhemies! Suurin on-
gelma tässä ohjelmassa on se, että se koskee vain julkista rakentamista. Miksi asuntoraken-
taminen ja pientalorakentaminen, ihmisten kodit, on jätetty tästä ulkopuolelle?

Hometalojen ostajien turvaa tulisi nyt kehittää eikä suinkaan huonontaa, kuten tällä hal-
lituskaudella on käynyt. Valtion asuntorahaston korjausavustukset terveyshaitan poistami-
seksi on lopetettu kokonaan tämän vuoden alusta osana säästötoimia. Nämä avustukset oli
kuitenkin suunnattu kaikkein vaikeimmissa olosuhteissa eläville perheille, joilla ei itsel-
lään enää ollut muuta ulospääsyä homeloukustaan. Niiden turvin voitiin pelastaa lukuisia
perheitä takaisin normaalielämään ja monet syrjäytymis- ja sairastumiskierteet voitiin eh-
käistä.

Ministeri puhui kauniisti neuvonnasta, mutta homeongelmien kanssa kamppailevien ah-
dinko lisääntyy myöskin sitä kautta, että tämän vuoden alusta myös rakennusvalvontavi-
ranomaisen opastus- ja neuvontavelvollisuus lopetettiin.

Aiotteko, arvoisa ministeri, palauttaa tämän opastus- ja neuvontavelvoitteen ja nämä
korjausavustukset, jotta homeongelmissa kamppailevat perheet saisivat edes neuvoja ja
avustusta tilanteensa ratkaisemiseen?

15.29 Sanna Lauslahti kok (vastauspuheenvuoro): Arvoisa puhemies! Edustaja Hosko-
sen nostama pohdinta vanhoista rakennuksista oppimisesta on oikeastaan johtava periaate,
että virheistä kannattaa oppia. Ja selvää on, että lukuisia toimenpiteitä tullaan tarvitsemaan.

Meillä on ensinnäkin hallinnointi jaettu hyvin useille tahoille, ja usein meidän kansalai-
nen kokee, että kukaan ei ota vastuuta vaan häntä pompotellaan paikasta toiseen. Oli ilah-
duttavaa kuulla täällä puheenvuoroja, joissa todetaan, että esimerkiksi kunnalla on vastuul-
laan päiväkodit, koulut ja muut julkiset tilat, jotka ovat sen omistuksessa. Kuntapäättäjinä
emme pääse siitä vastuusta yhtikäs mihinkään.

Jatkossa tulee olla matala kynnys, kun tulee sisäilmaongelmia. Tulee olla selkeästi yksi
taho, johon kansalainen tai kuntalainen voi olla yhteydessä. Sen lisäksi kuntien puolella on
syytä olla jokaisessa kunnassa sisäilmaongelmien kitkentäohjelma, jossa eri toimijoiden
vastuut ja toiminta olisi kuvattu. [Puhemies koputtaa] 

Sote-uudistuksen osalta on syytä myös muodostaa [Puhemies: Aika on täynnä!] osaa-
miskeskus.
23



Pöytäkirjan asiakohta PTK 125/2017 vp
15.30 Lea Mäkipää sin (vastauspuheenvuoro): Arvoisa puhemies! Kosteus- ja homevau-
rioiden terveyteen liittyvät kustannukset nousevat lähemmäs tuhanteen miljoonaan, kuten
täällä on sanottu.

Mutta minä kysyisin yhtä asiaa: Miten päiväkotien ja koulujen lämmöt ja ilmastointi toi-
mivat, jos ne kytketään pois päältä viikonloppuisin ja käynnistetään maanantaiyönä? Jo-
kainen ymmärtää, että sisälle tulee kosteutta verhojen taa, ikkunoitten pieliin, pattereitten
ja kaappien taakse. Kosteus on edellytys homesienten kasvulle. Homettahan ehtii kasvaa
parissa vuorokaudessa. Jokainen on huomannut, että kun käsittelee esimerkiksi leipää kos-
teilla käsillään, niin pian on leipä homeessa sormien kohdalta. Käykö niin, että kun ilmas-
tointikoneet alkavat maanantaiyönä myllyttämään ilmaa, niin koululaiset, opettajat ja muu-
kin koulun henkilökunta tulee tiloihin, joissa näkymättömät itiöt leijuvat hengitysilmassa?
Tämä on monessa kunnassa ongelma. Että tätä pitäisi kyllä tiedottaa, [Puhemies koputtaa]
että näin ei tehtäisi.

Puhemies Maria Lohela: Ennen ministeri Tiilikaista vielä edustaja Hassi.

15.31 Satu Hassi vihr (vastauspuheenvuoro): Arvoisa puhemies! Pidän oikein erinomai-
sen hyvänä tätä käytyä keskustelua ja olen iloinen muun muassa siitä, että useat kollegat
useista puolueista ovat ottaneet esille sen, että vastuita pitäisi tarkentaa. Edelleen kuulee
paljon ihmisten kertomuksia ja itsekin näkee esimerkiksi sitä, että rakennustyömailla läm-
pöeristeitä on jätetty sateeseen lojumaan tai aivan liian monella työmaalla pinnoitetaan
kosteaa betonia. Esimerkiksi tällaiset laiminlyönnit pitäisi sanktioida selvästi.

Mutta haluaisin tuoda esille myös sen, että monissa kunnissa on jo löydetty ratkaisuja tä-
hän ongelmaan, ja mielestäni Jyväskylän esimerkki on rohkaiseva. Kansanedustajien si-
säilmaryhmä keskusteli Jyväskylän edustajien kanssa, ja he esimerkiksi ovat ryhtyneet
vaatimaan uudisrakennuksilta tiettyä terveen rakentamisen normiston mukaista laatutasoa,
ja sitä mielestäni [Puhemies koputtaa] pitäisi vaatia ihan kaikilta.

Puhemies Maria Lohela: Tämän keskustelun viimeisen puheenvuoron käyttää ministeri
Tiilikainen, 5 minuuttia, olkaa hyvä.

15.32 Asunto-, energia- ja ympäristöministeri Kimmo Tiilikainen:  Arvoisa puhe-
mies! Kiitän edustajakollegoita erittäin monipuolisesta asian käsittelystä, asiantuntevista
puheenvuoroista ja evästyksistä tätä ohjelmaa rakennettaessa. Oikeastaan tämä keskustelu
kertoo sen, miksi tarvitaan tällainen laaja-alainen toimenpideohjelma: koska ongelma on
niin laaja-alainen, se koskee useaa eri ministeriötä eikä sitä yhdellä tempulla voida ratkais-
ta.

Moni edustaja otti myös tarkastusvaliokunnan roolin esille. Tarkastusvaliokunta teki jo
viime kaudella erinomaista työtä, ja se on sitä jatkanut tällä vaalikaudella. Juuri sen takia
ajattelemmekin, että kun on pitkäkestoisesta ohjelmasta kyse, niin tämä parlamentaarinen
ulottuvuus, seuranta ja ohjeistus tapahtuisivat sitten jatkossakin eduskunnassa tarkastusva-
liokunnan kautta.

Oikeastaan vielä ihan sellaisena tiivistyksenä, mitä ohjelmalla tavoitellaan: Sillä tavoi-
tellaan sitä, että ihmiset, jotka ovat sairastuneet, saisivat asiallisen hoidon ja mahdollisim-
man harva enää sairastuisi jatkossa. Sitä tavoitellaan. Keino on sitten tietenkin se, että täy-
24



Pöytäkirjan asiakohta PTK 125/2017 vp
tyy korjata ongelmia aiheuttaneita rakennuksia ja täytyy välttää, ettei jatkossa tehdä samo-
ja virheitä uudelleen.

Selvityksissä on todettu, että noin kolmasosa sisäilmaongelmista johtuu suunnittelun
virheistä, toinen kolmasosa siitä, että rakennusaikana on mennyt joku pieleen tai on tapah-
tunut virheitä, jotka ovat syynä ongelmiin, ja pyöreästi kolmasosa puutteellisesta ylläpi-
dosta. Te, hyvät edustajakollegat, olette esittäneet lukuisia korjausehdotuksia kaikkiin näi-
hin kohtiin, ja kaikkea tätä täytyykin entistä tarkemmin katsoa.

Aika paljon saa huomiota se, jos rakennetaan uutta ja heti on ongelmia. Se on vakava jut-
tu, mutta etupäässä näissä selvityksissä ongelmat kuitenkin ilmenevät silloin, kun raken-
nus lähestyy elinkaarensa loppupäätä. Monen nyt ongelmissa olleen, ehkä puretunkin ra-
kennuksen kohdalla on todettu, että ei ihme, että se tapa, miten on rakennettu silloisten oh-
jeitten mukaan, johtaa vuosikymmenien päästä ongelmiin. Nyt noita ohjeita on muutettu,
mutta voi tietenkin olla, että tulevien vuosikymmenten päästä sitten todetaan, että miksi
tuolloin on annettu tuollaisia ohjeita. Tieto kehittyy, ja siksi täytyy myös tutkimusta pitää
yllä.

Edustajat Heinäluoma ja Ala-Nissilä aloittivat tämän vastuukysymyksen. Se on tärkeä
juttu, ja sitä mietitään, miten voitaisiin lainsäädännön keinoin tätä vastuukysymystä, ikään
kuin seuraamuksia miettiä, ovatko ne kohdallaan. Mutta vastuuta on myös tuo elinkaari-
malli.

Edustaja Sarkkinen kysyi talkkarien palauttamisesta. Itse asiassa juuri tänä päivänä kuu-
lin tuosta Pudasjärven paljon kuuluisuutta saaneesta hirsikoulusta, että se on toteutettu
elinkaarimallilla. Elinkaarimallin vastuullinen taho on pistänyt sinne ihmisen koko ajan
töihin seuraamaan, että kunnossapito ja ylläpito pelaavat, ja jos jotain ongelmaa on, siihen
puututaan heti. Eli on erittäin tärkeätä, että ylläpito otetaan vakavissaan. Täällä moni puhui
niistä ongelmista, esimerkiksi viikonloppuina suljetuista ilmastoinneista ja näinpäin pois.

Kuntotutkimus- ja korjausopas on päivitetty kunnille viime vuonna. Huovinen kysyi
myös, onko mitään muuta tehty. Kosteus- ja homeongelmatalkoot olivat siis voimassa vuo-
den 2016 loppuun, sen jälkeen tänä vuonna on aloitettu tämän uuden ohjelman laatiminen
kohtuullisen ripeästi eduskunnan viitoittamalla tiellä. Nämä tilannekartoitukset systemaat-
tisesti, juuri näin, ja kuntotutkimuksia on siis hyvä tehdä ennen kuin ongelmia ilmaantuu.
Tämä on yksi viesti kaupungeille. Kartoittakaa kiinteistöjenne kunto, tehkää ne kyselyt
myös niissä rakennuksissa oleville ihmisille, joissa ei ole vielä ongelmia. Ainoastaan tällä
tavalla saadaan se lähtötila selville, ja sen jälkeen säännöllinen kuntotutkimus eteenpäin
antaa kuvan, miten kiinteistöt kehittyvät.

Yksi asia on hyvä ottaa kuitenkin esille. Useat SDP:n edustajat kertoivat, että kun kor-
jausavustusjärjestelmä terveyshaittojen poistamiseksi on nyt lopetettu, niin ihmiset eivät
voi korjata kotejaan. Meillä on korjausavustuksia olemassa riippumatta siitä ongelmien ai-
heuttajasta, ja olen pahoillani, että joudun sanomaan korjausavustusjärjestelmästä terveys-
haittojen poistamiseksi tämän: teidän puheenjohtajanne Antti Rinne laati yhden budjetin
viime kaudella, ja tuossa budjetissa tämä momentti pantiin nollalle. Valitan.

Muutenkin tästä monen miljoonan ehdotuksesta näihin avustuksiin: Periaatteessa ym-
märrän sen ajattelun, että kannustetaan kuntia, mutta valitettavasti aiemmat kokemukset
myös osoittavat, että kun meillä on ollut näitä avustuksia, [Puhemies koputtaa] niin kyllä,
on korjattu, mutta ehkä on korjattu juuri sillä tavalla, että ongelmat ovat uudelleen käsissä.
Eli nyt kuntatalous on vahvistunut emmekä voi jäädä odottamaan, että valtio antaa avus-
tuksia. Kunnat ovat vastuussa kiinteistöistä. Me autamme [Puhemies koputtaa] tiedollises-
25



Pöytäkirjan asiakohta PTK 125/2017 vp
ti, me parannamme ja annamme hankintaosaamiseen tukea. Me voimme kehittää tyyppi-
kouluja, mutta yksikään kunta älköön jääkö odottamaan korjausavustuksia. Ne eivät tätä
ongelmaa ole ratkaisseet historiassa eivätkä ratkaise tulevaisuudessa, vaan yhteinen teke-
minen tästä eteenpäin. — Kiitän eduskuntaa hyvästä kuulemisesta.

Keskustelu päättyi.

Asian käsittely päättyi.
26


