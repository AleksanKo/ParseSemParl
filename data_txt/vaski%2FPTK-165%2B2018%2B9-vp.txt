















































DEMB025.tmp.xml


Pöytäkirjan asiakohta PTK 165/2018 vp
Pöytäkirjan asiakohta 

PTK 165/2018 vp

Täysistunto

Tiistai 26.2.2019 klo 14.04—21.21

9. Kumotaan HE 124/2017 vp
Kansalaisaloite KAA 3/2018 vp
Valiokunnan mietintö StVM 32/2018 vp

Toinen käsittely

Toinen varapuhemies Tuula Haatainen: Toiseen käsittelyyn esitellään päiväjärjestyk-
sen 9. asia. Eduskunta on ensimmäisessä käsittelyssä yhtynyt sosiaali- ja terveysvaliokun-
nan ehdotukseen kansalaisaloitteeseen sisältyvien lakiehdotusten hylkäämisestä.

Keskustelu

17.24 Arja Juvonen ps: Arvoisa rouva puhemies! Hyvät aktiiviset kansanedustajat! Kä-
sittelyssä on siis kansalaisaloite liittyen aktiivimalliin. Mikä se aktiivimalli itse asiassa oli-
kaan?

Työttömyysturvalakia muutettiin 1.1.2018 alkaen siten, että työttömyysetuutta alenne-
taan 4,65 prosenttia 65 päivän ajaksi, jos työtön ei ole osoittanut riittävää aktiivisuutta
edeltävien 65 maksupäivän eli noin kolmen kuukauden tarkastelujakson ajalta. Aktiivisuu-
sehto katsotaan täyttyneeksi, jos henkilö on tarkastelujaksolla työskennellyt vähintään yh-
den kalenteriviikon verran työssäoloehtoa kartuttavassa työssä tai ansainnut yritystoimin-
nasta vastaavaa tuloa taikka osallistunut vähintään viisi päivää työllistymistä edistäviin
palveluihin. Aktiivimallin tavoitteena on lisätä työllisyyttä kannustamalla työttömiä työn-
hakijoita aktiivisuuteen ja omatoimisuuteen työnhaussa koko työttömyyden keston ajan.

Itse asiassa tämä aktiivimallihan on nöyryyttävä ja se kiusaa ja se on työttömälle usein
myös erittäin ikävä ja inhottava. Sosiaali- ja terveysvaliokunnassa perussuomalaisten va-
liokuntaryhmä, jota tässä edustan valiokuntaryhmän vastaavana, kannatti sitä, että aktiivi-
malli kumotaan, eli me kannatimme tätä kansalaisaloitetta. Tästähän äänestettiin viime vii-
kolla. Valitettavasti äänestystulos ei kuitenkaan johtanut siihen, mitä me esitimme.

Eduskunta edellytti aktiivimallia koskevaa muutosta hyväksyessään, että uudistuksen
vaikutuksia tulee seurata tarkasti. Saamiemme tietojen mukaan asiantuntijat katsoivat, että
aktiivimalli on aiheuttanut monia ongelmia sen piirissä oleville ja myös asettanut ihmiset
eriarvoiseen asemaan ympäri Suomen. Alennettua työttömyysetuutta saaneita oli maantie-
teellisesti eniten Itä-Suomessa, Uudellamaalla ja Käsivarren Lapissa. Työttömien työnha-
kijoiden alueellinen jakautuminen ja vaikeasti työllistyvien työttömien määrä on jätetty
kokonaan huomioimatta, ja siitä johtuen ihmisten eriarvoisuus on lisääntynyt.

Erityisesti kärsijöinä tässä hallituksen aktiivimallissa ovat olleet vaikeasti työllistyvät,
pitkäaikaistyöttömät ja ikääntyvät työnhakijat. Elokuuhun 2018 mennessä alennetun an-
siopäivärahan saajista joka kolmas oli täyttänyt 60 vuotta. THL:n asiantuntijalausunnon
 Tarkistettu
4.4



Pöytäkirjan asiakohta PTK 165/2018 vp
mukaan perustoimeentulotuen määrä on kasvanut aktiivimallin käyttöönoton jälkeen. Me
perussuomalaiset katsomme, että aktiivimallissa on vakavia puutteita.

Asiantuntijalausuntojen mukaan työttömissä työnhakijoissa on myös niitä henkilöitä,
joilla on työ- tai toimintakykyä alentava sairaus tai toimintakyvyn rajoite. Nämä henkilöt
eivät sovellu aktiivimallin kohteeksi, vaan he tarvitsisivat työ- ja toimintakyvyn sekä ter-
veydellisten rajoitteiden selvityksen sekä ohjauksen asianmukaiseen hoitoon, kuntoutuk-
seen, työkyvyn selvitykseen tai muuhun tarpeenmukaiseen palveluun.

Itse valiokunta tässä mietinnössään totesi, että aktiivimalliin kohdistettu voimakas kri-
tiikki ja tämä kansalaisaloite kertovat ja osoittavat sen, että aktiivimallissa on epäkohtia ja
tämä malli ei ole kaikissa tilanteissa tarjonnut työllistymään pyrkineelle ja palveluun pää-
syyn yrittäneelle työnhakijalle riittävästi keinoja osoittaa aktiivisuutta estääkseen joutu-
mista vähennetylle etuudelle.

Eli viime viikolla me äänestimme tämän kansalaisaloitteen hyväksymistä, mutta nyt tä-
nään esitän tähän esitykseen liittyen lausumaehdotuksia perussuomalaisten eduskuntaryh-
mästä. Näitä lausumia on kaiken kaikkiaan kahdeksan kappaletta, ja esittelen ne tässä teil-
le.

Ensimmäinen lausuma kuuluu: ”Eduskunta edellyttää, että hallitus ryhtyy aktiivimallia
koskeviin tarkistamistoimiin sen osalta, että jatkossa aktiivimallissa huomioidaan 60 vuot-
ta täyttäneet ja selvitetään heidän mahdollinen pääsynsä eläkkeelle.” Eli tämä siitä syystä,
koska kaikki eivät ole työkykyisiä.

Lausuma 2: ”Eduskunta edellyttää, että hallitus ryhtyy toimiin, jotta aktiivimallin toi-
meenpanossa huomioidaan terveydellisistä ongelmista kärsivät henkilöt ja henkilöt, joilla
on toimintakykyä alentava sairaus tai toimintakyvyn rajoite, ja heidän tilanteensa huomi-
oidaan siten, että nämä henkilöt eivät jatkossa kuulu aktiivimallin kohteeksi, vaan heistä
tehdään työ- ja toimintakyvyn sekä terveydellisten rajoitteiden selvitys ja heidät ohjataan
asianmukaiseen hoitoon, kuntoutukseen, työkyvyn selvitykseen tai muuhun tarpeenmukai-
seen palveluun.”

Lausuma 3: ”Eduskunta edellyttää, että hallitus ryhtyy toimiin aktiivimallin alueellisen
epätasa-arvoisuuden korjaamiseksi.” Ja tässä muistamme tosiaan, että Uusimaa, Käsivar-
ren Lappi ja Itä-Suomi olivat niitä alueita, missä leikattiin eniten.

Lausuma 4: ”Eduskunta edellyttää, että hallitus ryhtyy toimiin sen seuraamiseksi, miten
aktiivimalli vaikuttaa toimeentulotuen saajien määrään.” THL kertoi meille, että vuosit-
tain toimeentulotuen saajien määrä lisääntyy. Se on noin 4 000—5 000 kappaletta, eli siel-
lä on valtavaa kasvua.

Lausuma 5: ”Eduskunta edellyttää, että hallitus ryhtyy toimiin, jotta työllistymistä edis-
tävät palvelut ovat työllistymisen kannalta tehokkaita ja samalla karsitaan minimiin sellai-
set palvelut, jotka ovat työllistymisen kannalta tehottomia.” Eli täsmäkoulutusta, täsmätoi-
mia.

Lausuma 6: ”Eduskunta edellyttää, että hallitus ryhtyy toimiin selvityksen tekemiseksi
siitä, miten yrittäjät ja työnantajat ovat kokeneet aktiivimallin toimivuuden ja sen toimeen-
panon.” Olemme saaneet viestejä, että moni yrittäjä haluaisi kyllä aktivoida, mutta ei ole
mahdollista. Se tarvitsee ohjaajaa, se tarvitsee kouluttajaa ja perehdyttäjää hyvin usein siel-
lä työpaikoilla, elikkä yhden ihmisen tehtävä on siinä, kun aktiivimallin henkilöä perehdy-
tetään.
2



Pöytäkirjan asiakohta PTK 165/2018 vp
Ja sitten lausuma 7: ”Eduskunta edellyttää, että hallitus ryhtyy toimiin selvityksen teke-
miseksi siitä, millaisia kokemuksia TE-toimistoilta on kertynyt aktiivimallin toimeenpa-
nosta.” Tästäkin me kansanedustajat olemme saaneet viestejä.

Ja sitten vielä lausuma 8, jos vielä jaksatte kuunnella: ”Eduskunta edellyttää, että halli-
tus ryhtyy selvittämään laaja-alaisesti erilaisia vaihtoehtoisia ohjauskeinoja ja toimintavä-
lineitä, joilla parannetaan työttömän työnhakijan mahdollisuuksia hakea työtä ja parantaa
edellytyksiään päästä tai palata työmarkkinoille tehokkaammin, joustavammin ja alhai-
semmin kustannuksin kuin aktiivimallissa ja että hallitus ottaa käyttöön nämä keinot aktii-
vimallin lisäksi.” — Kiitos.

17.31 Mikaela Nylander r: Arvoisa puhemies! Periaatteessa meidän ryhmällämme ei ole
mitään aktivoivia toimenpiteitä vastaan, päinvastoin. Me todellakin kannatamme niitä, jot-
ta aktivoidaan työttömiä pääsemään takaisin työelämään. Mutta valitettavasti tämä malli ei
ole sellainen malli, minkä me haluaisimme. Jos ajatellaan esimerkiksi Tanskan mallia,
missä on sekä paljon porkkanoita että piiskaa, niin se on sellainen malli, joka varmasti toi-
misi paremmin myös Suomessa. Meidän mielestämme tänne on tuotu nyt pelkästään sitä
piiskaa, mutta porkkanat puuttuvat. Ja suurin puute meidän mielestämme on ehkä se, että
tähän ei kuulu mitään ohjausta, ei kuntouttavia toimenpiteitä, ei minkäänlaisia väyliä, että
sinä pääsisit ehkä täsmäkoulutukseen, että tehdään osaamiskartoitus, että mistä on puute,
jotta sinä voisit työllistyä. Tämä on meidän mielestämme se suurin puute. Tulevaisuudessa
pitäisi varmasti Suomessakin pohtia, pitäisikö meillä olla joku oma malli tästä Tanskan
mallista.

Värderade talman! Vi har ingenting emot aktiverande åtgärder, men de ska vara vettiga, de
ska vara rätt riktade och de ska faktiskt leda till resultat oberoende av om det är fråga om
handledning, om det är fråga om rehabilitering, om det är fråga om tillgång till också skräd-
darsydd utbildning för att ta sig tillbaka till arbetslivet och så vidare. Enligt vår åsikt sak-
nas de här åtgärderna i den här modellen, och det gör att vi inte kan stöda den, trots att vi
inte har någonting emot aktiverande åtgärder.

Arvoisa puhemies! Tästä johtuen esitän seuraavaa lausumaa: ”Eduskunta edellyttää, että
hallitus valmistelee työn vastaanottamiseen kannustavan uudistuksen. Työmarkkinoilla
tehtävien aktivoivien toimenpiteiden osalta on erityisen tärkeää, että palveluja tarjotaan
yhdenvertaisesti koko maassa ja että tiedotukseen ja ohjaukseen panostetaan riittävästi. Sa-
malla hallituksen tulee valmistella työllisyysohjelma, jolla edistetään yrittäjyyttä ja panos-
tetaan työntekijöihin.”

Värderade talman! Förslag till uttalande från vår sida i och med att vi inte är helt nöjda med
regeringens modell: ”Riksdagen förutsätter att regeringen bereder en reform som sporrar
den arbetssökande att alltid ta emot arbete. När det gäller aktiveringsåtgärderna på arbets-
marknaden är det av särskild vikt att tjänsterna erbjuds jämlikt i alla delar av landet och att
det satsas tillräckligt på information och vägledning. Dessutom ska regeringen bereda ett
sysselsättningsprogram där man främjar företagande och satsar på arbetstagaren.” 
3



Pöytäkirjan asiakohta PTK 165/2018 vp
17.34 Veronica Rehn-Kivi r: Värderade fru talman, arvoisa puhemies! Työttömien akti-
vointia tulee tehdä kannustavin toimenpitein ja yhdenvertaisesti, ja tämä ei toteudu halli-
tuksen mallissa. Siksi kannatan edustaja Nylanderin tekemää lausumaehdotusta.

Jag understöder ledamot Nylanders förslag.

17.35 Silvia Modig vas: Arvoisa rouva puhemies! Edelliset puheenvuorot ovat olleet hy-
viä, ja nyt täytyy sanoa, että perussuomalaisten lausumat ovat mielestäni erittäin hyviä ja
tunnistavat todella hyvin sen, missä ovat aktiivimallin ongelmat.

Också SFP:s förslag var bra, och kände igen precis det som är problemet med regeringens
förslag för aktiveringsmodellen. Den är inte på riktigt, den aktiverar inte på riktigt. Och det
är de åtgärderna vi behöver.

Mutta, arvoisa puhemies, teen itse oman lausumaesitykseni. Me vasemmistoliitossa kat-
somme, että aktiivimalli on epäreilu, kohtuuton ja toimimaton, ja sen takia esitän seuraa-
vaa lausumaa: ”Eduskunta edellyttää, että hallitus tuo eduskunnalle esityksen, jolla niin sa-
nottu aktiivimalli työttömyysturvalaista ja eräistä muista laeista kumotaan, viitaten halli-
tuksen esitykseen 124/2017.”

Jälleen kerran aktiivimallista ovat puhumassa ainoastaan opposition jäsenet. Se on su-
rullista, mutta se kertoo siitä, miten vaikea tätä mallia on puolustaa, koska kaikki ne puheet
ja pelot, mistä puhuttiin, kun aktiivimallia käsiteltiin täysistunnossa, ovat käyneet toteen.
Tämä on massaleikkuri.

Ennen kaikkea epäreilun siitä tekee se, että vaikka ihminen tekisi kaikkensa — lähettäi-
si satoja työhakemuksia, tarjoaisi työpanostansa yrittäjänä, yrittäisi hakeutua jokaiseen
TE-toimiston työvoimapoliittiseen koulutukseen — voi silti olla, että häneltä leikataan
työttömyysturvaa, ja se on täysin kohtuutonta, se on täysin epäreilua, ja sillä ei ole mitään
tekemistä aktivoinnin kanssa. Malli ei myöskään millään tavalla tunnista alueellisia eroja,
ja siksi se on alueellisesti epätasa-arvoinen. Auki olevat työpaikat ovat erilaisia eri puolilla
Suomea, eri TE-keskuksissa on eri resurssit tarjota näitä työvoimapoliittisia koulutuksia, ja
niihin pääseminen vaihtelee alueittain Suomessa.

Sen lisäksi, että se on alueellisesti epätasa-arvoinen, se kohtelee työttömiä keskenään
epätasa-arvoisesti. Me näemme nytten tilastoista, että kaikkein pahiten tämä leikkuri osuu
heihin, joilla on jo kaikkein vaikeinta työllistyä, eli pitkäaikaistyöttömiin ja heihin, joiden
todellisuudessa kuuluisi olla sairaseläkkeellä ja jotka ovat käytännössä työkyvyttömiä.
Heihin, joiden on kaikkein vaikeinta työllistyä, tämä leikkuri kaikkein voimakkaimmin
osuu. Eräs työtön lähettikin minulle viestin, jossa sanoi, että olisi tuntunut reilummalta, että
hallitus olisi vain suoraan leikannut 5 prosenttia eikä tehnyt sitä tämmöisen kyykyttämisen
ja nöyryyttämisen kautta.

Kun me katsomme nyt näitä kahta vertailujaksoa, jotka meillä on nähtävillä aktiivimal-
lin ajalta, niin ensimmäisellä vertailujaksolla verrattuna toiseen vain 10 prosenttia ensim-
mäisen vertailujakson kohdalla leikkuriin joutuneista pystyi toiseen vertailujaksoon tulta-
essa täyttämään aktiivisuusvaatimuksen. Se kertoo siitä, että se on hyvin hyvin vaikeata
eikä se ole jokaiselle mahdollista.

Tämä pitää sisällään myös monia ehkä hyvin pieniä mutta heille, joita se koskee, hyvin
merkittäviä epäkohtia. Otan esimerkkinä matalan kynnyksen työtoiminnan: Matalan kyn-
4



Pöytäkirjan asiakohta PTK 165/2018 vp
nyksen työtoiminta on työtoimintaa, jossa on mahdollisimman matala kynnys. Se on tar-
koitettu heille, jotka ovat olleet kaikkien palveluiden ulkopuolella, ehkä jopa yhteiskunnan
ulkopuolella. Heillä on voinut olla päihdeongelmia, mielenterveysongelmia; syystä tai toi-
sesta he eivät ole pystyneet olemaan mukana työelämässä. Näille ihmisille matalan kyn-
nyksen työtoiminta on se ensimmäinen askel takaisin yhteiskuntaan, ensimmäinen askel
takaisin ottamaan haltuun oma elämä, ensimmäinen pieni askel takaisin tasavertaiseksi yh-
teiskunnan jäseneksi. Matalan kynnyksen työtoimintaa ei hyväksytä aktiivimallin mukai-
seksi vaatimukseksi aktiivisuudesta. Mikä voi olla suurempi osoitus aktiivisuudesta kuin
se, että ihminen, joka on ollut kaikkien palveluiden, kaiken työelämän, jopa yhteiskunnan
ulkopuolella, haluaa osallistua matalan kynnyksen työtoimintaan? Se jos mikä on osoitus
aktiivisuudesta. Tämä vain yhtenä esimerkkinä siitä, miten epäreilu ja kohtuuton tämä ak-
tiivimalli on, ja sen takia, arvoisa puhemies, esittämäni lausuman mukaisesti esitän, että
aktiivimalli kumotaan.

17.39 Rami Lehto ps: Arvoisa rouva puhemies! Minäkin ihmettelen, että täällä ei ole ke-
tään hallituspuolueiden jäseniä, jotka tämän keppilain ovat voimaan saattaneet.

Ihan alkuun pitää sanoa, että edustaja Juvonen toi hyvin esille perussuomalaisten lausu-
maehdotukset ja kannatan kaikkia edustaja Juvosen tekemiä lausumia. Todettakoon se heti
alkuun.

Muutama sana sitten näistä meidän lausumistamme. Kun katsotaan, että kolmasosa on
näitä yli 60-vuotiaita, ja me tiedämme, kuinka vaikea on ikääntyneen työväestön työllis-
tyä, niin heillehän jää enää sitten mahdollisuus mennä joillekin kursseille. Kun olen jutel-
lut näitten vanhempien ihmisten kanssa, niin he sanovat, että ne kurssit ovat aivan höpö hö-
pö. Nämä henkilöt odottavat eläkettä, he eivät pääse oikein mihinkään töihin, ja sitten hei-
dät laitetaan nuorten kanssa sinne istumaan. He vain menevät sinne, ja se kurssin pitäjä sit-
ten tienaa siitä, että he siellä käyvät maleksimassa, kun he voisivat tehdä jotain hyödylli-
sempääkin.

No, sitten täällä ovat nämä terveydellisistä ongelmista kärsivät henkilöt, joilla on työky-
kyä alentavia rajoitteita. Tässähän on se, että jos työtön työnhakija sairastuu vähän pahem-
min, hän joutuu Kelan sairaspäivärahalle. Ja kun olet vuoden ollut siellä, jos et pääse työ-
kyvyttömyyseläkkeelle, niin palaat takaisin sen vuoden jälkeen sitten työttömäksi työnha-
kijaksi ja aktiivimalli leikkaa sinulta taas sen 5 prosenttia pois, vaikka et ole edes työky-
kyinen, mutta kun et ole päässyt eläkkeelle. Todella moni on tullut sanomaan, että mitä täl-
le voisi tehdä. He ovat puhuneet ministerille, ovat puhuneet ministeriön henkilöillekin täs-
tä, ja toivottavasti edes tämä jossain vaiheessa jotenkin muuttuisi tästä.

Sitten kun ajatellaan, että moni on sitten mennyt sinne hakemaan toimeentulotukea, kun
tämä on taas leikannut sitä, niin kyllähän tämä nyt työllistää niitä Kelan virkailijoita, kun
käydään luukulta toiselle, että saadaan se sama vanha tulotaso. 

Sitten tämä on kanssa kyllä hyvä lausuma, että selvitetään sitä, miten yrittäjät ja työnan-
tajat ovat kokeneet tämän aktiivimallin toimivuuden. Kyllähän jos ajatellaan jotakin pien-
tä paikkakuntaakin, niin ei siellä ole montaa yrittäjää. Sitten ne kaikki työttömät pommit-
tavat siellä, joka kuukausi tekevät niitä työhakemuksia, vaikka tietävät, etteivät pääsisi.
Kyllä tämä on iso taakka sille työnantajallekin, kun hän tietää, että hänellä ei ole antaa töi-
tä, mutta koko ajan pommitetaan ja vastausta pitäisi antaa.

Todella hyvät kahdeksan lausumaa, ja näitä kannatan.
5



Pöytäkirjan asiakohta PTK 165/2018 vp
17.42 Jani Mäkelä ps: Arvoisa puhemies! Kun tätä aktiivimallia alun perin käsiteltiin
28.11. viime vuonna, niin sanoin siitä kuultuani, että 54 prosenttia työttömistä todennäköi-
sesti ei näitä ehtoja tule täyttämään, että aktiivimalli on häpeällistä ihmisten kyykyttämistä
ja kyyninen leikkaus perusturvaan ja että ei ole mitään kohtuullisuutta mallissa, jonka eh-
toja yli puolet työttömistä ei pysty täyttämään.

Näin näyttää käyneen. Tätä näkemystä ei ole tarvinnut myöhemmin peruutella. Kuka
tätä uudistusta kiittää? Kuka sanoo, että tämä toimii? Nyt kuitenkaan eduskunnan enem-
mistö ei halua sitä muuttaa eikä kumota.

Mutta nyt kun ollaan tässä tilanteessa, että näin on, niin nämä edustaja Juvosen esittä-
mät, kannatettavat esitykset lausumiksi saavat minunkin kannatukseni. Tässä on tuotu esil-
le monta oleellista epäkohtaa, mitä tähän aktiivimalliin liittyy, mistä alun perinkin puhut-
tiin ja mitkä ovat toteutuneet.

Itse nostan esille kaksi epäkohtaa, joihin näitä lausumia ehdotetaan:
Elikkä lausuma numero 3, jossa puhutaan alueellisista epätasa-arvoisuuksista. Itse tulen

sellaiselta seudulta, jossa niitä töitä ei ole liiaksi tarjolla. Voi olla yksinkertaisesti tilanne,
että työpaikkoja vain ei ole siellä, vaikka niitä kuinka hakisi. Tämä täytyy selvittää, onko
tässä tällaista alueellista epätasa-arvoistamista, koska ihmisiähän pitää perustuslain mu-
kaan kohdella tasa-arvoisesti Suomessa. Eli velvoitetaanko ihmisiä tekemään asioita, jois-
sa he eivät voi tosiasiallisesti onnistua?

Ja kohta 6, että selvitetään, miten työnantajat ja yrittäjät tämän asian ovat kokeneet. Itse
ainakin heti alusta lähtien ajattelin niin, että noinkohan tuossa mahtaa tulla sinne töihin mo-
tivoituneita työntekijöitä. Jos olisin itse yrittäjä, haluaisinko, että minulle tulee pöydälle
pino työhakemuksia, jotka on lähetetty sen takia, että ne on ollut pakko lähettää? Tuleeko
sillä tavalla motivoituneita työntekijöitä yritykseeni tekemään niitä töitä osaamisella ja
ammattitaidolla?

17.44 Matti Semi vas: Arvoisa rouva puhemies! Kyllähän tämä aktiivimallin toteutumi-
nen näyttää sen tosiasian, että tämä on täysin mahdoton pitkäaikaistyöttömille ja yleensä
työttömille silloin, kun työpaikkojen riittävyydestä on pula tai työpaikat eivät kohtaa kou-
lutusta ja nämä vaikeudet tulevat eteen.

Näitä alueellisia eroja kun verrataan, niin ne ovat valtavia, ja työpaikkoja ei löydy joka
puolelta. Tämä on semmoinen laki, mikä on selkeästi eriarvoistanut meidän työttömät
työnhakijat, ja heidän mahdollisuutensa saada edes tilapäistä työtä ovat todella heikot. Se
näkyy niistä tuloksista, kuinka monelta on 5 prosenttia leikattu näitä päivärahoja ja kuinka
moni on menettänyt ansioitaan.

Hallitus on kehunut näillä, että tämä aktiivimalli on osa sitä, kuinka saadaan työllisyys-
astetta nostettua. Kun katsoo noita tilastoja ja tutkii tarkemmin, mitä täällä on tapahtunut,
niin huomaa sen tosiasian, että näyttää esimerkiksi siltä, että palkattoman työvoiman käyt-
töä on lisätty huomattavasti, jos miettii työkokeilujen tai kuntouttavan työtoiminnan mää-
rää, mikä on lisääntynyt tuommoisessa kahdeksassa vuodessa. Vuonna 2010 oli 5 000 työ-
kokeilua kuukaudessa, ja vuonna 2018 yli 26 000 tämmöistä palkatonta työhommaa oli jär-
jestetty kuukaudessa. Tämä osoittaa sen, että hallitus kaikilla tavoilla pyrkii eriarvoista-
maan palkansaajia viemällä mahdollisuuden tehdä palkansaajana töitä tai heikompiosai-
sen työttömän työttömyysturvaa leikkaamalla.

Tähän lopuksi ilmoitan, että kannatan edustaja Modigin tekemää esitystä.
6



Pöytäkirjan asiakohta PTK 165/2018 vp
17.46 Krista Mikkonen vihr: Arvoisa rouva puhemies! Viime viikolla, kun me keskuste-
limme tästä aktiivimallista, täällä salissa oli muutama hallituspuolueen edustaja, mutta nyt
heitä ei näytä olevan yhtään ketään paikalla, [Pia Viitanen: Todellakin!] ja sen kyllä ym-
märtää, koska tämä malli on osoittautunut niin heikoksi ja epäoikeudenmukaiseksi, että ei
täällä varmaan kukaan hallituksesta halua olla sitä puolustamassa, koska siinä ei ole mi-
tään puolustettavaa.

Niin kuin tässä jo edellä on tullut esille, tämä ydinongelma on siinä, että sen aktiivisuu-
sehdon täyttäminen ei riipu pelkästään kansalaisesta itsestään. Vaikka olisi kuinka aktiivi-
nen, tekisi hakemuksia, yrittäisi saada työpaikkaa, vaikka pientäkin pätkää, niin jos ei työ-
paikkaa ole tarjolla omalla alueella tai omalla alalla, niin on mahdoton täyttää näitä ehtoja.
Myöskään näitä TE-toimiston palveluja, joissa käyminen myös täyttäisi ehdon, ei ole saa-
tavissa joka puolella Suomea. Ja niinpä riippumatta siitä, kuinka aktiivinen itse on, voi jou-
tua tämän leikkurin kohteeksi.

Ja nyt kun tästä aktiivimallista on kokemuksia, niin me tiedämme, että tämä on myös
alueellisesti hyvin epätasa-arvoinen. Erityisesti Itä-Suomessa, Uudellamaalla ja Käsivar-
ren Lapissa on aktiivimalli leikannut työttömyysturvaa, ja se on kohdistunut ennen kaik-
kea kaikkein iäkkäimpiin työttömiin.

Ongelma tässä on myös se, että tämä malli ei ota riittävästi huomioon työkyvyttömyyttä
ja osatyökyvyttömyyttä. Me tiedämme, että osalla pitkäaikaistyöttömistä on tarve nimen-
omaan työkykyä kohentavan hoidon ja kuntoutuksen saamiseen eivätkä nämä henkilöt so-
vellu nykymuotoisen aktiivimallin kohteiksi. Sanktion sijaan he tarvitsisivatkin ohjauksen
asianmukaiseen hoitoon, kuntoutukseen tai muuhun palveluun, mutta tätä ei ole mitenkään
huomioitu tässä hallituksen mallissa, vaan näiltäkin ihmisiltä leikataan perusturvaa, jos he
eivät kykene näitä aktiivimallin ehtoja toteuttamaan. Ja samanaikaisesti Euroopan neuvos-
ton sosiaalisten oikeuksien komitea on useaan otteeseen antanut Suomelle moitteita sosi-
aaliturvan vähimmäisetuuksien liian pienestä tasosta, ja tällä mallilla niiltä kaikkein hei-
koimmassa asemassa olevilta leikataan vielä lisää.

Kun ottaa huomioon tämän aktiivimallin ja siihen liittyvän leikkurin ja ne kaikki muut
sosiaaliturvan leikkaukset, joita Sipilän hallitus on tehnyt — niin perusturva- kuin indek-
sijäädytykset, opintorahan sekä asumistuen leikkaukset sekä lääke- ja matkakorvausten
leikkaukset — niin lopputulos on ollut se, että toimeentulotuen tarve on lisääntynyt. Se on
lisännyt kustannuksia, mutta se on myös köyhyyspoliittisesti se kaikkein epätoivottavin
suunta, sillä me tiedämme, että toimeentulotuki jos mikä aiheuttaa vakavia ja tarpeettomia
kannustinloukkuja ja sieltä on vaikea nousta ylös.

Siksi työllisyyspolitiikan suhteen tulisikin ottaa aivan toisenlainen suunta. Tulisi ran-
gaistuksen sijaan nostaa ihmisiä lisäämällä tukea ja henkilökohtaista palvelua ja esimer-
kiksi helpottamalla työttömyysturvalla opiskelua. Me vihreät haluamme sosiaaliturvan
pohjaksi ottaa perustulon, joka poistaa toimeentulon byrokratian loukut ja soveltuu kaiken-
laisiin elämäntilanteisiin, ei vain yhdenlaiseen malliin, ja siirtymät eri elämäntilanteesta
toiseen on helppo toteuttaa yhdenmukaisen perustulon kanssa. Perustulo ansaitseekin laa-
jemman kokeilun kuin tällä hallituksella on tehty. Tämä hallitus teki tynkäkokeilun, joka ei
noudattanut tieteellisesti päteviä kriteerejä eikä myöskään hyvän tiedontuotannon periaat-
teita. Se kohdistui aivan liian pieneen ja rajoitettuun ryhmään, jotta me olisimme saaneet
siitä aitoja tuloksia. Siksi perustulokokeilua olisikin laajennettava niin, että siihen otettai-
siin määrällisesti laajempi joukko ja se myös laadullisesti kattaisi useampia ihmisryhmiä
eikä vain pitkäaikaistyöttömiä, joihin se nyt kohdistui.
7



Pöytäkirjan asiakohta PTK 165/2018 vp
Kaiken kaikkiaan aktiivimalli on kansalaisia eriarvoistava ja siihen liittyy lisäksi monia
alueellisia ja alakohtaisia epäkohtia, ja vihreiden mielestä rangaistuksenomaiset leikkurit
tulee poistaa sosiaaliturvasta. Sen sijaan sosiaaliturvaa tulisi selkeyttää ja kehittää perustu-
lon suuntaan.

Edellä mainitun perusteella ehdotammekin, että kansalaisaloite hyväksytään ja aktiivi-
malli kumotaan vastalauseen 3 mukaisesti.

17.51 Olli-Poika Parviainen vihr: Arvoisa rouva puhemies! Edelleen hallitusryhmistä
on paikalla nolla henkilöä käsittelemässä aktiivimallia, jonka he ovat itse luoneet ja joka
nyt täällä saa ansaitusti kritiikkiä. Oppositiosta paikalla on toistakymmentä edustajaa.
Tämä kuvastaa mielestäni hyvin tilannetta tämän asian suhteen.

Aktiivimalli perustuu sellaiseen ihmiskuvaan, jota en voi allekirjoittaa. Se perustuu sii-
hen, että ihminen on lähtökohtaisesti syyllinen johonkin ja hänen pitää osoittaa syyttömyy-
tensä toimimalla kuten järjestelmä haluaa, tässä tapauksessa aktiivitoimenpiteisiin osallis-
tumalla. Me kaikki tiedämme, mikä on arki TE-palveluissa ympäri maata. Me kaikki tie-
dämme, että kaikki ne palvelut, joilla niin sanotusti aktivoidaan ihmisiä, eivät tosiasialli-
sesti lisää mitään muuta aktiivisuutta kuin byrokratiaa ja pakollista kursseilla pyörimistä.
Tästä hyötyvät korkeintaan konsultit. Siinä ei ole yksinkertaisesti mitään järkeä.

Tällaisen vääränlaisen, minun mielestäni rumaan ihmiskuvaan perustuvan ajattelun si-
jaan meidän kannattaisi lähteä siitä, että me kannustamme ihmisiä ja luomme mahdolli-
suuksia, toimimme mahdollistajana sen sijaan, että teemme leikkureita sosiaaliturvajärjes-
telmään, jota jo valmiiksi on leikattu. Sen sijaan, että luomme tällaisia malleja, joissa ih-
minen joutuu epäröimään ja navigoimaan tukiviidakossa aivan turhaan, meidän pitäisi teh-
dä malli, joka perustuu ihmisten omaan aktiivisuuteen ja sen voimauttamiseen. Paras kei-
no tähän on laajentaa perustulokokeilua esimerkiksi itsensä työllistäjiin ja yrittäjiin ja yli-
päätään ottaa enemmän askelia vastikkeettoman perusturvan suuntaan.

Lisäksi tämä aktiivimalli on todistetusti alueellisesti täysin epätasa-arvoinen. Se kohte-
lee eri-ikäisiä ihmisiä epätasa-arvoisesti. Se on epätasa-arvoinen monella tavalla.

On syytä myös huomata, että Euroopan neuvosto on jo useaan otteeseen moittinut Suo-
men matalaa perusturvaa, ja nyt kuitenkin yhdistettynä muihin perusturvaleikkauksiin hal-
litus on keksinyt tällaisen uuden leikkurin, jota markkinoidaan aivan toisella tavalla, siten
että se ikään kuin lisäisi ihmisten jotakin oma-aloitteisuutta, mitä se ei tee.

Eli kansalaisaloite on tarpeellinen. Sitä kuvastaa se, kuinka nopeasti kansalaisaloite
meni läpi. Se kertoo siitä, että tämä asia oikeasti huolestuttaa ihmisiä ja meidän pitäisi tääl-
lä eduskunnassa tähän asiaan vakavissamme vastata. Siksi pidän närkästyttävänä sitä, että
hallituksesta kukaan ei ole vaivautunut paikalle asiasta keskustelemaan.

Kannatan, että kansalaisaloite hyväksytään ja tarpeeton aktiivimalli poistetaan ja se kor-
vataan perusturvaa, perustuloa kohti vievällä järjestelmällä.

Toinen varapuhemies Tuula Haatainen:  Tähän väliin pitää nyt tarkentaa, että tästä poh-
jasta äänestettiin jo ensimmäisessä käsittelyssä ja nyt ei voida enää ottaa käsittelyyn hyl-
käystä. — Sitten mennään puhujalistaa eteenpäin.

17.54 Pia Viitanen sd: Arvoisa puhemies! Myös minulle on pettymys se, että viime ker-
ralla tänne sentään ennen pitkää ilmestyi yksi tai kaksi hallituspuolueen edustajaa mutta
nyt täällä ei heitä juurikaan näy. Siinä mielessä toivoisin, että kun näitä käsitellään — nämä
8



Pöytäkirjan asiakohta PTK 165/2018 vp
kiinnostavat valtavasti kansalaista, koskettavat monen ihmisen arkea — niin täällä syntyi-
si todellista keskustelua ja debattia ja saisimme myös eduskunnan pöytäkirjoihin selkeät
perustelut hallituspuolueiden edustajilta siitä, miksi tällaista mallia, jota kukaan ei tunnu
haluavan, väen vängällä kuitenkin viedään eteenpäin.

Viimeksi kuitenkin, puhemies, täällä oli paikalla ministeri Lindström, ja hänelle muis-
telin sitä, miten joskus aikanaan kysyin, että miksi ihmeessä täytyy tuoda tällainen kansa-
laisten oikeustajua loukkaava malli, jossa ihmisiä rangaistaan työttömyysturvan leikkauk-
sella siitä, että he aktiivisesti etsivät töitä eivätkä työllisty. Miksi se täytyy väen vängällä
tehdä? Tuolloinhan ministeri vastasi minulle, että no, tämä nyt vain on se kivi pullassa,
mikä pitää niellä, [Silvia Modig: Kivi pullassa!] tämä nyt on vain se kivi pullassa, mikä pi-
tää niellä. Tämä vastaus herättää ihan normaalistikin maalaisjärjellä ajatellen sen kysy-
myksen, että miksi ihmeessä pitää leipoa pullaan kivi. Se varmasti olisi paljon maukkaam-
paa, jos siinä kiveä ei olisi. Miksi se kivi pitää sinne leipoa, miksi se pitää väen vängällä
niellä? Eikö olisi yksinkertaisempaa, että otetaan kivi pois ja kaikki on paljon paremmin?
Ja tällehän on ollut tyypillistä juuri se, että kukaan ei ole tunnustanut, että minä nyt kauhe-
asti haluan tämän mallin, mutta silti se täytyy tuoda. Ehkä tämä kuvastaa hallituksen kum-
mallista arvopohjaa, kun ajatellaan, että työttömiä täytyy näinkin rangaista. Tässähän on
taustalla se, että ajatellaan, että ellei tule tällaista keppipuolta, niin sitten mitään ei tapah-
tuisi. Mutta minä sanon kyllä tässä, puhemies — ja me voimme täällä ainakin sitten oppo-
sition voimin todeta, kun täällä ei hallitusta kovasti näy — että okei, otetaan sitten se kivi
pois pullasta. Otetaan se pois pullasta 14.4. Kivi pois pullasta 14.4., sanon minä. Minusta
se on ihan oikein tässä.

Loppuun vielä sanon tämän: Aivan hullua, että hallitus väen vängällä tuo tänne malleja,
jotka eivät toimi. Täällä keskusteltiin ykköskäsittelyssä siitä, että tämä ei tuo yhtäkään työ-
paikkaa lisää, tämä on puhdas leikkauslaki. Sitten toisaalta lakkautetaan niitä malleja, jot-
ka toimivat — esimerkiksi se Tampereen seudun työllistämiskokeilu, missä on tullut hyviä
tuloksia. Eihän tästäkään nyt oikein kukaan ymmärrä, miksi juuri näin. Eli, puhemies, kivi
pois pullasta 14.4.

17.57 Touko Aalto vihr: Arvoisa puhemies! Tässä salissa on käyty useita kertoja hyvää
keskustelua. Yhteiskunnassa ylipäätään laajasti on käyty paljon hyvää keskustelua. Jos tä-
män kaiken tahtoo jotenkin kiteyttää, minä kiteyttäisin sen niin, ettei ole yksinkertaisesti
oikein, että ihmisten työttömyysturvaa voidaan leikata tilanteessa, johon ihminen ei välttä-
mättä itse voi edes vaikuttaa. Tämä on ehkä se koko ydin, mistä keskustellaan, ja kaikki ar-
gumentit oikeastaan puhuvat sen puolesta, että tämä niin sanotusti työn tarjontaa lisäävä
uudistus ei toimi. Tarkoituksena tässä aktiivimallissa, joka tulee hylätä, on nimenomaan li-
sätä työn tarjontaa, mutta voidaan miettiä, mikä on paras keino toteuttaa tuota tavoitetta:
onko se tämmöinen vastikkeellisuuteen, rangaistukseen ja rangaistuksen uhkaan perustu-
va aktiivimalli vai jokin muu?

Edustaja Parviainen, Olli-Poika nosti hyvin esiin kysymyksen ihmiskuvasta. Mikä on
meidän ihmiskuvamme, kun puhumme sosiaaliturvan uudistamisesta, ihmisten perustur-
vasta? Kytkeytyykö se ihmiskuva siihen, että me luotamme ihmisiin ja pyrimme mahdol-
listamaan ihmisille sen, että ihmiset voivat tehdä järkeviä valintoja omassa arjessaan, vai
perustuuko se siihen, että ylhäältä alaspäin ohjataan pakon, kepin tai kepin uhan kautta ih-
misiä?
9



Pöytäkirjan asiakohta PTK 165/2018 vp
Tämä keskustelu kytkeytyy vahvasti myös perusturvaan. En sitä rupea nyt syvemmin
käsittelemään, mutta tahdon sanoa sen, että vastikkeettoman perustulon ajatus on nimen-
omaan se, että vapautetaan ihmisiä tekemään järkeviä valintoja omassa arjessaan eikä käy-
tetä tämmöistä aktiivimallin kaltaista pakotetta, uhkaa, ylhäältä alaspäin tehtävää ohjausta.
Ihmiset tarvitsevat paljon tuki-, ohjauspalveluita, se on selvä asia. Mutta olisi vain kaik-
kien kannalta huomattavasti järkevämpää, että se sama rahasumma, mikä menee tällä het-
kellä sosiaaliturvan vähimmäistasoon, käytettäisiin fiksummin tässä yhteiskunnassa. Se
käytettäisiin sillä tapaa, että se mahdollistaisi kaikille ihmisille kaikissa tilanteissa työn
vastaanottamisen. Se mahdollistaisi köyhyysloukkujen, kannustinloukkujen purkamisen.
Se mahdollistaisi ylipäätään työn kohtaanto-ongelmien taklaamisen paremmin, ja se voi-
daan tehdä myös taloudellisesti neutraalisti, jos samat eurot, mitä sosiaaliturvan vähim-
mäistasoon tällä hetkellä menee, käytetään vain fiksummin. Tämä liittyy nimenomaan ih-
misten osallistamiseen, ihmisiin luottamiseen, ihmisiin uskomiseen. Vihreiden ihmiskuva
lähtee nimenomaan luottamuksesta.

Toivon, että tämä keskustelu jatkuu myöhemminkin, kun sosiaaliturvaa uudistetaan. Ei
siinäkään yhteydessä hyödynnetä näitä aktiivimalleja ja vastikkeellisia ajatuksia, vaan luo-
tetaan mieluummin ihmiseen.

Ensimmäinen varapuhemies Mauri Pekkarinen: Edustaja Mäkisalo-Ropponen.

Arvoisa puhemies! Unohdin kannattaa edustaja Modigin tekemää erinomaista lausuma-
ehdotusta.

Ensimmäinen varapuhemies Mauri Pekkarinen: Tämä oli edustaja Aalto. Nyt edustaja
Mäkisalo-Ropponen.

18.01 Merja Mäkisalo-Ropponen sd: Arvoisa puhemies! Tämä hallituksen niin sanottu
aktiivimalli on tehoton ja epäinhimillinen. Tämä ei aktivoi ketään, vaan päinvastoin. Alku-
peräiseen malliin hallitus sanoi tekevänsä pieniä korjauksia, mutta näiden korjausten jäl-
keenkin malli tarjoaa lähinnä keppiä pitkäaikaistyöttömille.

Neljä keskeistä ongelmaa tässä mallissa ovat:
Ensinnäkin se on epäoikeudenmukainen sekä alueellisesti, aloittain että ikäryhmittäin.

Eli me tiedämme, että työpaikkojen ja työllistymistä edistävien palveluiden saatavuus
vaihtelee alueellisesti, joten malli vaarantaa kansalaisten tasa-arvoisuuden kohtelemalla eri
alueilla asuvia työttömiä epätasa-arvoisesti riippumatta työttömän aktiivisuudesta. Lisäksi
aloittain vertailtuna aktiivimallin tulokset vaihtelevat paljon. Ja kaiken lisäksi näyttää sil-
tä, että tämä malli leikkaa erityisesti iäkkäiden työttömien etuuksia.

Toiseksi tämä malli on epäinhimillinen eikä se millään tavalla huomioi ihmisen toimin-
takykyä. Työttömissä työnhakijoissa on paljon henkilöitä, joilla on työ- ja toimintakykyä
alentava sairaus tai joku toimintakyvyn rajoite, ja merkittävällä osalla pitkäaikaistyöttö-
mistä on työkykyä kohentavan hoidon ja kuntoutuksen tarve. Erityisesti nämä henkilöt ko-
kevat aktiivimallin ihmisarvoa alentavana rangaistuksena itselleen, sillä kuntoutus ei ole-
kaan hallituksen mallissa sitä oikeaa aktiivisuutta. On epäoikeudenmukaista olla huomioi-
matta ihmisten toimintakykyä ja edellyttää kaikilta samanlaista aktiivisuutta, vaikka he tar-
vitsisivat kuntoutusta, ohjausta asianmukaiseen hoitoon, työkyvyn selvitystä tai muita pal-
veluita. Kun on kysytty ihmisiltä itseltään kokemuksia aktiivimallista, he kertovat tämän
10



Pöytäkirjan asiakohta PTK 165/2018 vp
mallin lisänneen arvottomuuden ja alemmuuden tunteita. Osa kertoo myös vihan tunteiden
lisääntyneen. Joku on sanonut, että heitä halutaan tietoisesti nöyryyttää. Nämä kokemuk-
set ja nämä kertomukset ja tuntemukset ovat erittäin vakavia, ja niitä pitäisi kyllä kuulla.

Kolmas ongelmahan tässä mallissa on, että se lisää byrokratiaa ja siitä huolimatta se ei
tarjoa niitä palveluita, joita työttömät tarvitsisivat. Mallin keskeinen epäkohta on myös se,
että aktiivistakaan omatoimista työnhakua ei aina välttämättä katsota sellaiseksi aktiivisuu-
deksi, jolla voi välttää työttömyysturvan aleneman. Työttömien aktiivisuuden valvonnan ja
sanktioiden sijasta tulisi panostaa työttömien työllistymistä edistäviin palveluihin ja erilai-
siin positiivisiin kannusteisiin. Pitkäaikaistyöttömät tarvitsevat koulutusta, henkilökohtais-
ta tukea, rinnalla kulkemista, työnetsintäpalveluita, työhön valmennusta, mutta eivät ran-
gaistuksia. Usein tarvitaan lisäksi myös sosiaalityön, terveydenhuollon ja psykologin pal-
veluita.

Ja sitten se neljäs mallin epäkohta on se, että se lisää toimeentulovaikeuksia. Pieniin tu-
loihin kohdistuva leikkaus on tuntuva työttömän arjessa, eli 32 euron leikkaus kuukaudes-
sa on pienillä tuloilla suuri menetys. Toimeentulotuella on toki mahdollista täydentää toi-
meentuloa, mutta toimeentulotuki on kyllä väärässä paikassa, jos tämän etuuden tarpeen
aiheuttaa lainsäädäntö tai ensisijaisen etuuden leikkaus. Lisäksi aktiivimallin vuoksi asioi-
minen usean viranomaisen luona lisää byrokraattisuutta ja heikentää työllistymisen kan-
nustimia entisestään.

Kertauksena vielä: Jos me haluamme pitkäaikaistyöttömien työllistyvän, niin meidän
täytyy lisätä koulutusta, kuntoutusta ja muita työllistymistä edistäviä palveluita, jotka rää-
tälöidään yksilöiden tarpeiden mukaisesti. Eli edelleen kyllä tämä kansalaisaloitteen viesti
on varteenotettava: kumotaan aktiivimalli.

18.06 Antero Laukkanen kd: Arvoisa herra puhemies! Aktiivimallilaki on ollut yksi tä-
män kauden suuria käsittämättömyyksiä. Se on laki, jonka toimivuuteen uskoi vain halli-
tus — ei yksikään asiantuntija, ei yksikään työtön, ei työvoimatoimiston työntekijä, ei ku-
kaan muu paitsi hallitus. Nyt kun tästä on meillä käytännön kokemukset, niin kaikki ne
epäilyt, joita täällä jo lähtöruudussa esitettiin, ovat toteutuneet ja vielä pahemmin kuin sil-
loin ajateltiin: aktivointia ilman mahdollisuutta aktiivisesti työllistyä, ihmisten laittamista
sellaiseen tekemiseen ja hakemustenlähettämisautomaattiin, jonka toisessa päässä ei näy
mahdollisuutta työllistyä. Tämä on rangaistusautomaatti, joka halveksii ihmisten halua
työllistyä. Tämä on ahdistusta lisäävä ja epätoivoa tuova malli.

Se jää varmasti tulevaisuudessa monen tutkijan arvioitavaksi, että kun kerran jo alun pi-
täen, kun tämä malli esiteltiin, oli tiedossa, mikä tästä seuraa, niin miksi tällainen on pitä-
nyt tehdä, mikä on ollut se motiivi, miksi tällainen ahdistusautomaatti on pitänyt tälle kan-
salle luoda. On turhauttavaa nähdä, että vielä tässäkään vaiheessa hallituksen edustajat ei-
vät ole täällä vastaamassa meidän kysymyksiimme. Tämä on demokraattisesti erittäin ikä-
vä päivä. Vastuunkantoon kyllä kuuluu se, että jos tehdään huonoja esityksiä, ymmärre-
tään tunnustaa virheet, ja toivon, että toimittaisiin sillä tavalla, että tämä kansalaisaloite oli-
si tässä nyt sitten voittanut ja tämä kumoutuisi, mutta ehkä jää sitten seuraavan hallituksen
tehtäviin kumota tämä malli.

Arvoisa puhemies! Sitten vielä pitää ottaa huomioon se, että suurin osa työttömistä ei
ajattele, että voi kun pysyisin pitkään työttömänä. Kyllä suomalaiseen ihmiseen on sisään
rakennettu työn halu, mutta tällaiset esitykset ovat omiaan kumoamaan uskon siihen, että
ne, jotka päätöksiä tekevät, ovat luomassa puitteita työn saamiselle. Jään kyllä kerta kaik-
11



Pöytäkirjan asiakohta PTK 165/2018 vp
kiaan ihmettelemään tätä varmaan loppuelämäkseni ja totean, että ei esityksestä tee hyvää
se, että sen tekee hallitus, vaan se, mitä se esitys tuottaa. Ja tästä esityksestä on syntynyt
vain huonoja asioita.

18.09 Olli-Poika Parviainen vihr: Arvoisa herra puhemies! Palaisin vielä siihen, minkä
edustaja Viitanen nosti esiin, että aktiivimallin sijaan kannattaisi esimerkiksi kehittää niitä
oppeja, joita on saatu vaikkapa työllisyyskokeiluissa. Esimerkiksi Pirkanmaalla toteutet-
tiin työllisyyskokeilu, joka lisäsi merkittävästi ihmisten aktiivisuutta ihan positiivisten kei-
nojen kautta. Ei tarvittu leikkuria, ja varmaan myös valtion rahoja säästyi, kun ihmiset pää-
sivät töihin.

Sen lisäksi, että meillä on erilaisia työllisyystoimia, jotka edistävät ihmisten työllisyyt-
tä, meillä pitäisi olla myös keinoja luoda uusia työpaikkoja yrittäjyyttä tukemalla, ja tässä
yhteydessä nostaisin esiin sen, että esimerkiksi pienimpien yritysten tukeminen ensim-
mäisten työntekijöiden palkkaamisen osalta olisi yksi keino, jolla voisimme saada nopeas-
ti esimerkiksi nuoria töihin nykyistä enemmän. Toki yritykset ovat erilaisia ja heidän tar-
peensakin ovat erilaisia, mutta jos tätä kehitettäisiin, varmasti tulokset voisivat olla hyviä.

Ylipäätään työn tarjontaa pitäisi kasvattaa, ja siihen auttaa yrittäjyyden tukeminen, fik-
su veropolitiikka ja tietenkin se, että ihmisiin luotetaan ja ihmisille annetaan aidosti mah-
dollisuuksia käyttää aikaansa hyödyllisyyteen. Jos joku päättää tietoisesti jäädä kotisohval-
le, yhteiskuntatasolla se on silloin sen yksilön oma valinta, ja meidän tehtävämme ei ole
ruoskalla häntä sieltä pyrkiä ylös saamaan vaan keksiä keinoja, joilla saamme hänet voi-
mautumaan ja lähtemään ihmisten ilmoille ihan ilman niin sanottuja pakkokeinoja, joita
tässäkin tapauksessa aktiivimalli edustaa.

Eli edelleen korostaisin sitä ihmiskuvaa. Meidän pitäisi lähteä positiivisesta ihmiskuvas-
ta, ja positiiviseen ihmiskuvaan ei perustu se, että meillä on leikkureita, jotka kohdistuvat
tiettyihin ihmisiin ikään kuin syyllistäen heitä ennalta ja lisäksi vielä eriarvoistaen ihmisiä
suhteessa muihin.

Aktiivimalli on syytä purkaa. Se on tämän hallituksen listalla selvästi nyt asia, johon he
eivät halua puuttua, mutta seuraavissa hallitusneuvotteluissa Suomen seuraavan hallituk-
sen on purettava tämä malli.

18.11 Sari Tanus kd: Arvoisa herra puhemies! Edustaja Parviainen tuossa nostikin esiin
Tampereella — Pirkanmaalla ja keskeisesti Tamperella — toteutetun menestyksekkään
työllisyyskokeilun, josta olisin itsekin halunnut puhua. Nimittäin siellähän työttömien
määrä ja pitkäaikaistyöttömien määrä selkeästi väheni, ja se palaute, mikä siitä kokeilusta
tuli, oli erittäin positiivista. Ja se, mikä siinä oli yhtenä keskeisenä tekijänä — toivoisi sen
jatkuvan siellä ja leviävän muuallekin Suomeen — oli nimenomaan se, että siellä pitkäai-
kaistyötön otettiin vastaan kokonaisvaltaisesti: kuunneltiin ja kohdattiin ja selvitettiin, mit-
kä ovat todella niitä ongelmakohtia tai mitkä ovat niitä haasteita työnhakijan omassa elä-
mässä tai koulutustilanteessa tai lähiympäristön tilanteessa. Siinä oli nimenomaan virka-
mies tai -nainen tukena, apuna, rinnalla kulkijana, motivoijana. Siinä mielessä kyllä tällä
tavalla positiivisesti kannustaen ja tietyllä tavalla vaatienkin saatiin erittäin hyvää tulosta,
ja toivoisimme, että sentyyppinen toiminta voisi jatkua.

Syy, minkä takia alun perinkin vastustimme tätä aktiivimallia, oli nimenomaan se, että
sinne jäi näitä isoja valuvikoja. Ei voi olla tilanne niin, että vaikka ihminen tekee paljon
työtä sen eteen, että löytäisi työpaikan tai löytäisi sopivan koulutuspaikan tai muun sellai-
12



Pöytäkirjan asiakohta PTK 165/2018 vp
sen toimen, mikä luetaan tämmöiseksi riittäväksi aktiivisuudeksi, jotta korvauksia ei lei-
kattaisi — tähän jäi nimenomaan ne suuret valuviat — niin tilanteessa, joka ei riipu ihmi-
sestä itsestään, toisin sanoen, että yrittää löytää työtä, yrittää löytää koulutusta, kun sitä ei
siltä paikkakunnalta tai lähimainkaan löydy, yrityksistä huolimatta leikataan sitä toimeen-
tuloa. Kyse on kuitenkin toimeentulosta, mikä alun alkaenkin on varsin, varsin niukkaa, ja
siitä vielä leikataan. Eihän tämä sovi minkäänlaiseen oikeusvaltion ajatukseen ja inhimil-
liseen ihmisten kohteluun. Siinä mielessä, kun näitä valuvikoja jäi, ja paitsi että se on koh-
dellut ihmisiä alueellisesti eriarvoisesti, siinä on vielä myös ikään liittyvää eriarvoisuutta
— eriarvoisuutta ennen muuta sen vuoksi, että tämä korvausten väheneminen ei ole enää
ollut ihmisten omissa käsissä vaan riippunut pitkälti siitä, mikä on paikkakunnan tilanne.

Kaiken kaikkiaan vielä haluaisin nostaa esille sen — aika näkyy tuossa nopeasti kulu-
van — että kun täällä on puhuttu perustulosta, niin kyllä huomattavasti kannatettavampi ja
tehokkaampi olisi se KD:n tuoma kannustava perusturva, mikä huomioi eri tukimuodot ja
edesauttaa sitä, että myös pienet työpätkät on kannattavaa ottaa vastaan. Elikkä työn tulee
olla aina kannattavaa.

18.14 Jani Mäkelä ps: Arvoisa puhemies! Itsekin tätä keskustelua kuunnelleena haluan
muutamaa asiaa hieman täsmentää. Eli se, että vastustan aktiivimallia ja kritisoin sitä, pe-
rustuu nimenomaan juurikin siihen, että mallissa oli jo alusta alkaen näkyvillä olevia epä-
kohtia, jotka ovat sellaisenaan kaikki toteutuneet, ja se kohtelee ihmisiä epätasa-arvoisesti,
asettaa heidät mahdottomaan tilanteeseen. Voidaan sanoa niin, että vilpittömästikään yrit-
tämällä kaikki eivät voi aktiivimallin ehtoja täyttää, ja silti heiltä leikataan toimeentuloa, ja
se on mielestäni väärin.

Mutta nyt kun tämä keskustelu laajennettiin hieman filosofisemmalle tasolle eli käytiin
puhumaan periaatteellisesti kansalaispalkan tyyppisistä ratkaisuista, vastikkettomista pe-
rustuloista, niin siihen minun kyllä täytyy sanoa, että sellaisia en varsinaisesti pysty kan-
nattamaan. Eli kyllä suomalainen työmoraali perinteisesti on siihen perustunut, että ihmi-
sen täytyy tehdä työtä elääkseen, jos hän siihen kykenee ja hänelle nyt se työpaikka on saa-
tavilla. Eli vastikkeettomaan rahaan — siihen, ettei mitään sen eteen tarvitsisi tehdä, sel-
laiseen kannusteeseen — mielestäni yhteiskunnalla ei kyllä ole varaa. Kannatan toki sosi-
aaliturvan uudistamista ja sen parantamista, luukulta toiselle juoksuttamisen vähentämistä
ja kannustinloukkujen purkamista nimenomaan porkkanan, ei kepin, kautta, mutta vastik-
keettomuuteen meidän ei mielestäni pidä periaatteellisella tasolla lähteä.

18.16 Riitta Mäkinen sd: Arvoisa puhemies! Totean aivan ensimmäiseksi, että SDP yh-
tyy kansalaisaloitteen esitykseen, jonka mukaan työttömyysturvan aktiivimalli on kumot-
tava. Emme ole missään vaiheessa kannattaneet työttömyysturvan aktiivimallia, joka leik-
kaa epäoikeudenmukaisella tavalla työttömyysturvaa ja jonka hallitus ajoi eduskunnan ää-
nestyksessä voimaan.

Perustelut ovat selkeät:
Malli on osoittautunut epäoikeudenmukaiseksi. Työttömyysetua saavan aktiivisuutta

seurataan 65 työttömyysetuuden maksupäivän tarkastelujaksoissa. Mikäli aktiivisuus ei
ole riittävää, työttömyysetuus maksetaan seuraavan tarkastelujakson ajan yli 4,5 prosentil-
la alennettuna. Mallin toimivuudesta tähän mennessä saadut tulokset viittaavat siihen, että
malli toimii etuisuusleikkurina mutta sen muut vaikutukset ovat jääneet vähäisiksi. Yksi
merkittävä havainto on, että työttömyysturvan aktiivimalli ei kohtele työnhakijoita yhden-
13



Pöytäkirjan asiakohta PTK 165/2018 vp
vertaisesti. Malli on osoittautunut myös alueellisesti epäoikeudenmukaiseksi, sekä edel-
leen se kohtelee eri alojen työntekijöitä epäoikeudenmukaisesti. Mallin on myös todettu
leikkaavan erityisesti iäkkäiden työttömien etuutta. Esimerkiksi mainituilla SAK:n alaisil-
la aloilla vain 13 prosenttia ikääntyvistä onnistui täyttämään aktiivisuusehdon ensimmäi-
sellä tarkasteluajanjaksolla.

On myös iso epäkohta ja väärin, ettei malli huomioi ihmisiä, joilla on työ- tai toiminta-
kykyä alentava sairaus tai toimintakyvyn rajoite. Merkittävällä osalla pitkäaikaistyöttömis-
tä on työkykyä kohentavan hoidon ja kuntoutuksen tarve. On epäoikeudenmukaista olla
huomioimatta ihmisten toimintakykyä ja edellyttää kaikilta samanlaista aktiivisuutta, vaik-
ka he tarvitsisivat ennen kaikkea työ- ja toimintakyvyn sekä terveydellisten rajoitteiden
selvitystä sekä ohjausta asianmukaiseen hoitoon, kuntoutukseen, työkyvyn rajoitteiden
selvittämiseen tai muuhun tarpeenmukaiseen palveluun. On välttämätöntä selvittää, miten
työllisyyttä tukevat palvelut vastaisivat paremmin niiden kohderyhmien tarpeisiin, jotka
ohjataan tai jotka hakeutuvat näihin kyseisiin palveluihin.

Myös on todettu, että malli lisää byrokratiaa eikä tarjoa riittäviä palveluja. Työttömien
aktiivisuuden tarpeetonta valvontaa ja sanktioita tulisi vähentää, ja tulisi panostaa ennen
kaikkea työllistymistä edistäviin palveluihin ja positiivisiin kannusteisiin rankaisemisen
sijaan. Mallin epäkohta on se, että aktiivistakaan omatoimista työnhakua ei katsota mallin
mukaan sellaiseksi, jolla itsessään voi välttää työttömyysturvan aleneman. Työtön, jolle
palvelutarpeen arvioinnin perusteella ei tarjota työllistymistä edistävää palvelua vaan ai-
noastaan omatoimista työnhakua, joutuu kohtuuttomaan asemaan.

On ollut myös todennettavissa, että malli lisää toimeentulovaikeuksia. Pieniin tuloihin
kohdistuva leikkaus on tuntuva työttömän arjessa. Kelan maksamat työttömyysetuudet,
siis peruspäiväraha ja työmarkkinatuki, ovat ilman lapsikorotuksia kuukaudessa bruttona
keskimäärin vajaat 670 euroa. Työttömyysturvan lapsikorotuksia saavilla leikkaus on vie-
lä tuntuvampi. Toimeentulotuki viimesijaisena etuutena on kuitenkin väärässä käytössä
silloin, jos etuuden tarpeen aiheuttaa lainsäädäntö ja ensisijaisten etuuksien leikkaus.

Aktiivimallin vuoksi asiointi usean viranomaisen luona lisää tukijärjestelmän byrokraat-
tisuutta ja heikentää työllistymisen kannustimia entisestään. Tähän meillä ei ole varaa.

Arvoisa puhemies! Leikkurista on luovuttava ja palveluja kehitettävä. Aktiivimallin
epäoikeudenmukaisesta leikkurista on luovuttava, ja on kehitettävä aktiivisia työvoimapal-
veluja asiakaslähtöisesti.

SDP kannattaa vahvasti kansalaisaloitteen hyväksymistä. — Kiitos.

18.21 Merja Mäkisalo-Ropponen sd: Arvoisa puhemies! Olen itse ollut pitkäaikaistyöt-
tömien työllistämistä tukevassa hankkeessa ohjausryhmän puheenjohtajana ihan viime ai-
koinakin, ja omien kokemusteni perusteella haluan kyllä korostaa sitä, että tahallaan työt-
tömänä olevia tai työtä vieroksuvia on tässä maassa todella vähän [Silvia Modig: Just
näin!] ja se harhakuva, jota annetaan, että ihmiset haluaisivat vain olla eivätkä halua men-
nä mihinkään, ei todellakaan pidä paikkaansa.

Olin siinä Pohjois-Karjalan Sosiaaliturvayhdistyksen hankkeessa, ja siinä tuli selkeästi
esille, että jos ihminen on ollut pitkään työttömänä, sanotaan nyt vaikka yli vuoden, ilman
minkäänlaista henkilökohtaista apua, tukea ja ohjausta, niin on todella vaikeaa työllistyä,
koska työttömyys johtaa omanarvontunteen heikkenemiseen, ja siksi pitkään työttömänä
olevien työllistyminen edellyttää sitä, että saadaan itsetunto kohotettua taas kohdalleen ja
saadaan ihminen uskomaan siihen, että minä kykenen, minä pystyn. Tällainen pitkään työt-
14



Pöytäkirjan asiakohta PTK 165/2018 vp
tömänä ollut ihminen tarvitsee onnistumisen kokemuksia, paljon kannustusta ja toisen ih-
misen rinnalla kulkemista ja henkilökohtaista ohjausta ja neuvontaa. Nyt jos ajatellaan tätä
aktiivimallia, niin tämä malli vie monelta ne viimeisetkin itsearvostuksen rippeet. Eli ko-
kemus siitä, että minua nyt rangaistaan ja minua lyödään kepillä ja ei uskota siihen, että
minä haluaisin käydä töissä, on se, joka tuhoaa itsetuntoa, ja entistä vaikeampi on sen jäl-
keen enää työllistyä.

Esimerkiksi meidän hankkeessamme Pohjois-Karjalassa yksi kaikkein parhaimpia työs-
kentelymuotoja oli työnetsintäpalvelut. Eli lähdettiin räätälöidysti etsimään tämän työttö-
män osaamista ja voimavaraa ja sitten mahdollistettiin kenties koulutus, mutta se rinnalla
kulkeminen oli kaikkein tärkeintä, ja sitten ohjattiin ja yhdessä etsittiin mahdollisia ole-
massa olevia työpaikkoja, joihin tämä työtön voisi hakeutua. Aika usein erilaisten vaihei-
den kautta monet meidän hankkeessamme olleet ihmiset työllistyivät. Meidän hankkeem-
me tulokset olivat erinomaisia. Tämä malli kumoaa tai tuhoaa kaiken sen, mitä tämmöisel-
lä toisella, aktivoivalla ja itsetuntoa nostavalla ja kannustavalla työotteella saataisiin ai-
kaan.

18.24 Sari Tanus kd: Arvoisa herra puhemies! Edustaja Mäkisalo-Ropponen piti erin-
omaisen puheenvuoron tässä, ja paitsi tulevaisuusvaliokunnassa myös Eduskunnan tervey-
den ja hyvinvoinnin edistämisen ryhmässä olemme tehneet hyvää yhteistyötä. Minäkin oli-
sin halunnut tässä toisessa puheenvuorossani vielä nostaa esille nimenomaan sen, että jos
meillä on pitkäaikaistyöttömissä heitä, jotka tuntevat, että ikään kuin olisi siipi liian paljon
maassa tai liian pilvinen tai synkkä se tulevaisuus ja liian vaikealta tuntuva tilanne tarttuak-
seen työhön, silloin pitää päästä niihin juurisyihin kiinni, että onko siellä kuntoutuksen tar-
vetta, onko siellä sairaanhoidon tarvetta, mitä syitä siellä on siihen, että mieli on maassa ja
masennus on suuri, muitakin syitä kuin se pitkä työttömyys.

Aivan samanlainen kokemus on sieltä Pirkanmaalta ja Tampereelta, että kovin on pieni
se joukko nuoria tai vanhempia, jotka eivät haluaisi tarttua työhön, ja jos työhön tarttumi-
nen mietityttää ja askarruttaa, niin kyllä sieltä usein nousee esiin se, että on se itsearvon-
tunto jo niin heikoilla tai on ajatus, että en pysty, en kykene, en osaa ja pitäisi pystyä suu-
rempaan tai enempään kuin mihin tuntuu, että on kykyä siinä vaiheessa. Silloinhan nimen-
omaan ympärillä olevien ja myös työllisyyspalveluissa toimivien pitäisi ymmärtää pysäh-
tyä tähän asiaan ja puuttua siihen ja nimenomaan niitä juurisyitä nostaa esiin ja keksiä yh-
dessä keinoja, miten mennään eteenpäin myös sen heikentyneen itsetunnon tai oman kun-
nioituksen kohottamiseksi.

Toki se on ikäihmisilläkin iso asia, koska siellä monta kertaa on erittäin hyvää osaamis-
ta ja työkokemusta sellaisessa ikäjoukossa, ja he useasti sanovat, että eihän meistä ole enää
mihinkään — meillä on valtava potentiaali työmarkkinoilla myös ikäihmisten ja keski-
ikäisten joukossa — mutta tämä on iso asia varsinkin, jos ajattelen nuoria erityisesti: jos
nuori on jäänyt pitkäksi aikaa työttömäksi, tuntuu, että silloin se kynnys vasta kasvaa ja
kasvaa ja nousee erittäin korkeaksi, ja tässä on tietysti koko tulevan elämän kannalta iso
kysymys. Sen vuoksi näkisin, että erityinen panostus pitäisi laittaa paitsi koulutukseen
myös koulutuksen jälkeen siihen, että nuoret pääsevät töihin — saavat ensin niitä kokeilu-
paikkoja, ehkä lyhyempiä työpaikkoja ja niistä toivon mukaan monella tavalla positiivista
palautetta ja kannustusta, ja jos mitään kritiikin paikkaa on, niin sekin silloin esitettäisiin
rakentavalla tavalla — jotta yksikään meidän nuorista ei jäisi ilman työpaikkaa ja pääsisi
15



Pöytäkirjan asiakohta PTK 165/2018 vp
sillä tavalla työelämään kiinni, koska kyllä se työ monella tapaa on myös se suojeleva te-
kijä elämässä eteenpäin.

18.27 Antero Laukkanen kd: Arvoisa herra puhemies! Vielä yksi asia, joka tuli tässä
esille: Kun tietty osuus tästä etuudesta menetetään, niin sitten voi toimeentulotuesta hakea
ikään kuin sen, mitä on jäänyt vajaaksi, ja tämä on käsittämätön ajatusrakennelma. Se lisää
kaikkien työtä, turhaa työtä. Aikanaan meillä Espoossa kaupungin asuntovuokrayhtiö yh-
tiöitettiin ja vuokrat nousivat paikoitellen 70 prosenttia tämän yhtiöittämisen seurauksena.
Ja kun poliittista vastuuta tässä haettiin, niin siellä sitten todettiin, että no, toimeentulotuki
hoitaa tämän kyllä. Pidän tällaista ajattelutapaa todella vastuuttomana. Ei toimeentulotuki
ole tätä varten rakennettu, että täällä tehdään huonoja ratkaisuja, joita sitten joku toinen tu-
kimuoto todella paikkaa, ja ennen kaikkea just sen takia, että sitten tämä henkilö, joka on
kohteena, joutuu itse paikkaamaan omalla työllänsä ja juoksemisellansa luukulta toiselle
näitä huonoja lakeja.

18.28 Ulla Parviainen kesk: Arvoisa puhemies! Sipilän hallituksen tavoite oli työllisyy-
den kohottaminen monin eri toimin, ja kuten hyvin tiedätte, niitä on todella, todella paljon
ja tämä aktiivimalli on yksi niistä.

Ja kyllähän silloin, kun tämä lähti käyntiin, saatettiin todeta, ettei tämä kaikkia ihan ta-
savertaisesti kohtele, mutta kuten hyvin tiedätte, on tehty monia toimia, joilla on nyt laa-
jennettu tätä tämän kansalaisaloitteen kohdetta, eli tätä aktiivimallia on muutettu, mutta ne
muutokset eivät ole vielä täysimääräisesti tietenkään tuottaneet tulosta.

Ja varmaan tiedätte myöskin sen, että meneillään on arviointitutkimus tämän mallin vai-
kutuksista TE-palveluihin ja mallin välittömistä vaikutuksista työttömyyteen ja myöskin
työmarkkinasiirtymiin. Ja tämä väliraportti on nyt odotettavissa huhtikuussa mutta vasta
syksyllä sitten lopullinen raportti, eli sitten ihan oikeasti voidaan arvioida sitä, millaista tu-
losta tämä aktiivimalli on tuottanut.

Keskustelu päättyi ja asian käsittely keskeytettiin.
16


