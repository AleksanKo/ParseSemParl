















































DEM3284.tmpSave.xml


Pöytäkirjan asiakohta PTK 50/2015 vp
Pöytäkirjan asiakohta 

PTK 50/2015 vp

Täysistunto

Keskiviikko 14.10.2015 klo 13.59—17.39

3. Hallituksen esitys eduskunnalle laiksi valtion televisio- ja radiorahastosta annetun lain 
3 §:n väliaikaisesta muuttamisesta

Hallituksen esitys HE 44/2015 vp

Lähetekeskustelu

Puhemies Maria Lohela: Lähetekeskustelua varten esitellään päiväjärjestyksen 3. asia.
Puhemiesneuvosto ehdottaa, että asia lähetetään liikenne- ja viestintävaliokuntaan. Asia
pantiin pöydälle 6.10.2015 pidetyssä täysistunnossa.

Keskustelun aloittaa asian esittelevä ministeri Berner. Olkaa hyvä!

Keskustelu

16.01 Liikenne- ja viestintäministeri Anne Berner (esittelypuheenvuoro): Arvoisa pu-
hemies! Keskustelu Yleisradio Oy:n asemasta, rahoituksesta on ollut hyvin vilkasta. Yleis-
radion indeksi on jäädytetty myös tälle vuodelle, ja indeksijäädytystä ehdotetaan nyt jat-
kettavaksi ensi vuodelle. Ehdotettu jäädytys merkitsee, että Yleisradion rahoitus ei lisään-
ny ensi vuonna vaan määräraha säilyy vuoden 2015 tasolla. Valtiovarainministeriön val-
mistelemalla hallituksen esityksellä Yle-verolain muuttamisesta ei ole suoraa vaikutusta
Yleisradion rahoitusasemaan, koska verokertymällä ja Ylen määrärahan suuruudella ei ole
välitöntä yhteyttä toisiinsa. Ehdotettu indeksijäädytys osaltaan kuitenkin mahdollistaa sen,
että Yle-verolain muutos voidaan tehdä.

Yleisradiota koskevista asioista on perinteisesti jo 40-luvulta asti päätetty parlamentaa-
risessa yhteistyössä, eikä hallituksen tarkoituksena ole muuttaa tätä asiantilaa. Linjanmuu-
tosta eli periaatteellista muutosta Yleisradiota koskevaan päätöksentekoon ei ole tahtoa
tehdä. Yleisradiolle maksettavan korvauksen päättää jatkossakin eduskunta, yhtiön ohjaus
ja valvonta säilyy edelleen eduskunnan valitsemalla hallintoneuvostolla ja jatkossakin
Yleisradiota koskevat linjaukset tehdään parlamentaarisesti. Ehdotettu hallituksen esitys
koskee ainoastaan vuoden 2016 indeksitarkistuksen jäädyttämistä.

Hallitusohjelmassa on mainittu Yleisradion parlamentaarisen työryhmän perustamises-
ta. Ryhmän työ on ollut tarkoitus aloittaa vuodenvaihteessa, mutta meillä on tahtoa ja ha-
lua saada Yleisradiosta keskustelu välittömästi liikkeelle parlamentaarisessa järjestykses-
sä, ja siitä näkökulmasta olemme valmiita asettamaan ryhmän vielä tämän viikon aikana,
jotta se voisi järjestäytyä ensi viikolla. Hallituspuolueiden eduskuntaryhmien puheenjoh-
tajat ovat tehneet harkitun esityksen siitä, että valmisteleva ministeri ja parlamentaarisen
ryhmän puheenjohtaja eivät tulisi samasta puolueesta. Tästä näkökulmasta katsottuna tu-
len ehdottamaan, että parlamentaarisen ryhmän puheenjohtajuus on kokoomuksella.

Puheenvuoroissa on myöskin noussut esille Yleisradio Oy:n määrärahan kuuluminen
valtiontalouden kehyksiin. Korostaisin tässä yhteydessä sitä, että Yleisradio Oy:tä koske-
 Tarkistettu
4.0



Pöytäkirjan asiakohta PTK 50/2015 vp
vat linjaukset tehdään parlamentaarisesti eikä määrärahan kuulumisella kehyksiin voida
muuttaa esimerkiksi yhtiön rahoituksen tasoa. Yhtiön rahoitukseen puuttuminen edellyt-
tää aina eduskunnan päätöstä, sillä Yleisradion rahoituksesta säädetään lailla.

Lopuksi haluan vielä todeta, että on tärkeää, että myös Yleisradio omalta osaltaan osal-
listuu säästötalkoisiin valtion taloudellisen tilanteen ohella, erityisesti myös siksi, että sa-
maan aikaan kaupallinen media on suuressa murroksessa. Säästöihin osallistuminen ei tar-
koita sitä, että Yleisradion merkitystä kansanvallan peruspilarina olisi syytä vähätellä,
päinvastoin. Ylellä on vahva rooli erityisesti kotimaisessa sisällöntuotannossa ja kaikessa
yhtäläisessä tarjonnassa asuin- ja tulotasosta riippumatta. Yle on riippumaton toimija, joka
on suoraan eduskunnan valvonnassa, ja tätä periaatetta haluamme kunnioittaa ja noudattaa.

16.05 Eero Heinäluoma sd: Arvoisa puhemies! Todellakin, Yleisradiolla on erittäin tär-
keä asema suomalaisessa tiedonvälityksessä ja sananvapauden kentässä. Yleisradio on ra-
dion, television ja netin kautta käytännössä jokaisen suomalaisen ulottuvilla, jos ei päivit-
täin niin viikoittain. On erittäin merkittävää, että tämä tapahtuu vapaana ylimääräisestä po-
liittisesta ohjauksesta, ja se on tärkeä tekijä suomalaisten sananvapauden toteutumisessa ja
myös suomalaisen kulttuurin esille tuomisessa. Merkitystä on silläkin, että kansallinen
yleisradioyhtiö voi tehdä ohjelmatuotantoa, joka ei ole aina sidottu siihen, että sen täytyy
olla kaupallisesti myytävissä. Erityinen merkitys tällä on tietysti monien vähemmistöjen
kannalta, puhun nyt vaikkapa suomenruotsalaisesta kulttuurista ja sen kulttuurin ja myös
suomenruotsalaisen mielipiteen esille tuomisesta. Sama koskee muitakin merkittäviä vä-
hemmistöjä.

Pitkä perinne on ollut 1940-luvulta, vuodesta 47, Lex Jahvetista lähtien, että Yleisradio
on eduskunnan valvonnassa ja että hallitukset eivät ryhdy säätelemään Yleisradion toimin-
taa, eivät myöskään sen taloutta. Tähän vuoden 47 ratkaisuun aikoinaan johti se ikävä to-
siasia, että sodan jälkeen Yleisradiosta tehtiin yksipuolinen äänitorvi ja sen politiikkaa ryh-
tyivät hallituksessa olevat näkökohdat säätelemään liiaksi. Sen jälkeen on ollut merkittävä
ja tärkeä ja ainut mahdollinen linja, että kansallinen yleisradioyhtiö ja sen toimintamahdol-
lisuudet sekä lainsäädäntö järjestetään niin, että koko eduskunta on siinä mukana ilman
hallitus—oppositio-rajaa. Tältä kannalta on valitettavaa, että tämä hallitus on sekä hallitus-
ohjelman yhteydessä — myöhemmin selvinneenä — tehtyjen ratkaisujen pohjalta että
budjettiriihen yhteydessä ryhtynyt tekemään yksipuolisia muutoksia, joista ei ole eduskun-
taryhmille edes kerrottu, puhumattakaan että niistä olisi järjestetty normaali keskustelu ja
pyrkimys yhteisen mielipiteen muodostukseen. Toteutuneena tämä tietenkin ryhtyy vaa-
rantamaan Yleisradion riippumattomuutta ja uskoa tähän riippumattomuuteen.

Asiaa ei paranna se, että samaan aikaan kun Yleisradion rahoitusedellytyksiä heikenne-
tään, pääministeri pyytää Yleisradiolta tilaa suoralle lähetykselle esitelläkseen mielipitei-
tään asiassa, joka on suuresti kiistanalainen sekä täällä eduskunnassa että työmarkkinoilla.
Tämä on juuri esimerkki siitä kehityksestä, jota kansallisessa yleisradioyhtiössä ja maan
hallituksessa ei pitäisi nähdä. Me tiedämme, että on maita, joissa yleisradioyhtiöitä ja sen
resursseja käytetään häikäilemättä hallituksen toiminnan edistämiseen. Siihen kulttuuriin
meillä ei pitäisi mennä. En halua uskoa, että tämä on myöskään nykyisen hallituksen toi-
minnan lähtökohtana, emmekä ole sellaisessa tilanteessa, mutta on aiheellista sanoa, että
jos tällä kohdin raja ei tule selväksi ja kaikki eivät sitoudu yleisradiolainsäädännön ja ra-
hoituksen yhteiseen käsittelyyn, niin sitten olemme huonolla tiellä.
2



Pöytäkirjan asiakohta PTK 50/2015 vp
Nyt on sitten tullut lisää tietoa. On päätetty, niin kuin ministeri edellä kertoi, että Yleis-
radion rahoitus siirretään kehykseen. Tätä päätöstä ei myöskään voi hyväksyä. On aihetta
muistuttaa, että juuri kun Yleisradiolaki uusittiin tuoreeltaan, linjattiin, että Yleisradion
menoja ei siirretä valtion kehykseen ja sitä kautta tosiasiallisesti osaksi valtiontaloutta ja
samaan keskusteluun muiden valtion menojen kanssa. Näinhän aiheutetaan, jos näin hy-
väksyttäisiin tilanne, jossa pysyvästi Yleisradion menoja tarkastellaan yhteydessä muihin
menoihin, että tämä toiminta saatetaan riippuvaiseksi ja vastakkain muiden tarpeellisten
menojen kanssa, joita esimerkkejä tässä aletaan jo aika lähellä olemaankin, että näitä kes-
kustelun kautta haetaan. Kun kehyksistä puhutaan, niin sehän on juuri hallituksen tapa hal-
lita kokonaismenoja ja ottaa ne omaan säätelyynsä. Tätä kehitystä tähän saakka kaikki
eduskuntapuolueet ovat halunneet vastustaa ja lähteä siitä, että on tehty erillinen lainsää-
däntö juuri siksi, että Yleisradion rahoitus on turvattu eikä riipu kulloisenkin hallituksen
mielihaluista tai siitä mielipahasta, jota mahdollisesti uutisointi on aiheuttanut. Puolustan
Yleisradion asemaa olosuhteissa, joissa säännöllisin välein itsellekin tulee semmoinen tun-
ne, että miksi noin ja ei kai ja nyt tulee kohtuutonta kritiikkiä, mutta senkin jälkeen meillä
täytyy olla kykyä kritiikin sietämiseen, myös silloin kun se tulee kansallisesta yleisradio-
yhtiöstä.

Pidän myönteisenä sitä, että ministeri kertoi hallituksen olevan valmis varhentamaan
parlamentaarista työtä Yleisradion aseman ja lainsäädännön rahoituksen osalta. Se on hyvä
merkki, ja toivon, että tästä voisi tulla uusi startti Yleisradion asioiden hoidolle niin, että
päätökset tehdään vanhan perinteen mukaisesti, että Yleisradio on eduskunnan valvoma
laitos ja päätökset tehdään eduskunnassa ilman hallitus—oppositio-asemaa. Tämän ehto
on kuitenkin se, että tässä työryhmässä voivat kaikki asiat olla tyhjältä pöydältä päätettä-
vissä, eikä niin, että kerrottaisiin etukäteen, mitä hallitus on päättänyt, ja sitten vaadittai-
siin niitä, jotka tulevat myöhemmin pöytään, vain hyväksymään tätä linjaa. Uskon, että jos
historia katsotaan lävitse, Yleisradion kaikki vaiheet, niin lähes kaikki tai kaikki päätyvät
siihen, että tämä menettely, jossa Yleisradio on eduskunnan valvonnassa, on se oikea me-
nettely ja että palataan takaisin kulttuuriin, jossa hallitus ei tee yksipuolisia päätöksiä
Yleisradion asioista vaan ne ratkaisut tehdään tässä salissa niin, että Suomen kansa voi
luottaa siihen, että Yleisradiolla on vapaat toimintaedellytykset tehdä riippumatonta ja
kriittistä journalismia aina kulloisiakin valtaa pitäviä kohtaan, ovat ne valtaa pitävät sitten
hallituksessa, eduskunnassa, liike-elämässä tai muualla.

16.12 Arto Satonen kok (vastauspuheenvuoro):  Arvoisa puhemies! Kuten täällä on sa-
nottu, ilman muuta Yle on eduskunnan radio ja on hyvin tärkeää, että pidetään kiinni siitä
riippumattomuudesta, ja on myös hyvä, että tämän parlamentaarisen työryhmän työ käyn-
nistyy mahdollisimman nopeasti. Uskon ja toivon, että kaikki puolueet lähtevät tosissaan
siihen työhön mukaan.

Ehkä nyt kuitenkin sen verran edelliseen puheenvuoroon liittyen, että ei tässä nyt kui-
tenkaan ihan tavatonta ole tapahtunut, vaikka ehkä prosessissa olisi paljon parannettavaa
ollutkin. Kysehän on nyt siitä, että vuodeksi ollaan jäädyttämässä Ylen indeksiä, ja vastaa-
va ratkaisu tehtiin yhteisesti aikaisemminkin. Eli kyse ei ole kauhean ihmeellisestä asiasta.

Mitä taas tulee näihin kehyksiin: siinä ymmärtääkseni kyse on siitä, että kaikkien sellais-
ten menojen, jotka eivät ole suhdanneluontoisia, pitäisi lähtökohtaisesti olla kehyksissä,
mutta se ei silti tarkoita sitä, että tämä muuttaa Ylen toimintaedellytyksiä niin, että Yle ei
voisi toimia riippumattomasti ja kaikkia tahoja kunnioittaen.
3



Pöytäkirjan asiakohta PTK 50/2015 vp
16.13 Kalle Jokinen kok (vastauspuheenvuoro):  Arvoisa herra puhemies! On täysin it-
sestäänselvää, että Yleisradio on ja sen tulee jatkossakin olla nimenomaan eduskunnan val-
vonnan alla oleva radio. Se on täysin itsestäänselvä asia, ja näin tulee jatkossakin olla.

Kyllähän tämä, että indeksitarkistus jätetään tekemättä nyt toista vuotta peräkkäin, tar-
koittaa Ylellekin nyt lähes 10 miljoonan euron sopeutusta toimintaan, ja vaikka Yle on iso
organisaatio, kyllä sielläkin täytyy tehdä toimenpiteitä ja tuo sopeutus vaatii tarkkaa työtä.

On hyvä, että parlamentaarista työryhmää on nyt aikaistettu, niin kuin ministeri täällä
sanoi, ja se pohtii Ylen tehtävät ja aseman ja rahoituksen parlamentaarisesti, ja työ tehdään
varmasti kunnolla. Tuosta aikataulusta kysyisin: koska on odotettavissa, että parlamentaa-
rinen työryhmä saisi sitten työnsä päätökseen?

16.14 Anna-Maja Henriksson r (vastauspuheenvuoro):  Arvoisa puhemies! Oli hyvä
kuulla ministeri Berneriltä, että hänellä ja hallituksella on nyt aikomus aikaistaa sen parla-
mentaarisen työryhmän alkuun pääsyä.

Mutta sitten hieman huolella kuuntelin edustaja Satosen puheenvuoroa. Se kysymys, pi-
tääkö Yleisradion rahoituksen olla kehyksissä vai eikö, on juuri sellainen kysymys, mistä
pitää tässä parlamentaarisessa ryhmässä päättää, koska on tärkeätä, että Yleisradio pysyy
eduskunnan Yleisradiona. Kun kehyksissä ei ole myöskään Makeraa eikä myöskään Ara-
rahoitusta, niin hyvin ihmeelliseltä se vaikuttaa, että hallitus on tähän mennessä toiminut
niin, että Yle nyt ykskaks on laitettu kehyksiin. Toivon, että tästä nyt päästään yhteisym-
märrykseen, että se keskustelu nimenomaan käydään tässä parlamentaarisessa työryhmäs-
sä ja että eduskunta yhdessä, kaikki eduskuntapuolueet yhdessä päättävät siitä.

16.15 Pia Viitanen sd (vastauspuheenvuoro):  Arvoisa herra puhemies! Omalta osaltani
myös hieman huolestuin tästä edustaja Satosen puheenvuorosta siitä näkökulmasta, että
ikään kuin vähättelitte ensinnäkin sitä, että hallitus on poikennut parlamentaarisesta linjas-
ta päättäessään yksipuolisesti ilman koko eduskuntaa ja oppositiota tästä tulevasta indek-
sijäädytyksestä, ja pahinta tässä oli se, että nimenomaisesti sanoitte ikään kuin puolustele-
vaan sävyyn jotakin tästä kehysmenettelystä. Toistan sen, minkä edustaja Heinäluoma
erinomaisessa, hyvässä, näkemyksellisessä puheenvuorossaan tuossa juuri sanoi: nimen-
omaisesti on hyvin tärkeää, että Ylen asema säilyy riippumattomana, ja meille eivät käy
sellaiset lähtökohta-asetelmat parlamentaariseen työryhmään, että pöytä ei olisi tyhjä ja et-
temmekö lähtisi yhdessä keskustelemaan parlamentaarisesti näistä asioista. Tässä on todel-
la isoja asioita käsillä, ja siksi, arvoisa puhemies, minä nyt tosiaan toivon, että tämän kom-
puroinnin jälkeen pystytään lähtemään tyhjältä pöydältä ja nimenomaisesti kunnioitetaan
parlamentaarisen menettelyn periaatetta.

16.16 Arto Satonen kok (vastauspuheenvuoro):  Arvoisa puhemies! Ehkä vastauksena
siihen, mitä Henriksson ja Viitanen täällä sanoivat: minusta on itsestäni ihan päivänselvä
asia, että tämä parlamentaarinen työryhmä pohtii myös tätä kehyksiin liittyvää kysymystä.
Sanoin vain omana mielipiteenäni sen, että lähtökohtaisesti kaikkien sellaisten menojen —
se voi varmaan tarkoittaa myös niitä, mitä edustaja Henriksson mainitsi — jotka eivät ole
suhdanneluonteisia, pitäisi olla kehyksissä, koska ymmärtääkseni tämä on koko kehysme-
nettelyn idea, että sen ulkopuolella ovat ainoastaan sellaiset menot, esimerkiksi työttö-
myysturvan kaltaiset menot, joita ei voida ennustaa ja joihin täytyy lisää rahaa laittaa, jos
ne kasvavat. Eli tämä perusidea lähti ikään kuin omassa ajattelussani siitä, mutta totta kai
4



Pöytäkirjan asiakohta PTK 50/2015 vp
tämä parlamentaarinen työryhmä pohtii tätä asiaa, pohtii rahoitusta, pohtii Ylen asemaa ja
myöskin sen suhdetta kaupalliseen mediaan.

16.17 Antti Lindtman sd (vastauspuheenvuoro): Arvoisa puhemies! Ensinnäkin, täytyy
tunnustaa tässä salissa se, että se, että Yleisradio on koko eduskunnan radio ja eduskunnan
alla, ei ole itsestäänselvyys, siihen liittyy todella se, mikä on se prosessi, millä näitä asioita
käsitellään. Ehkä nyt se perusongelma, niin kuin me olemme kuulleet, tässä on ollut se, että
eduskunta joutuisi näihin edellä mainittuihin asioihin ottamaan kantaa hallituksen esityk-
sen pohjalta ilman parlamentaarista menettelyä ja silloin olisi rikottu tämä itsestäänsel-
vyys, se ei olisi sen jälkeen ollut enää itsestäänselvyys. Tämän takia oppositiopuolueiden
eduskuntaryhmät vielä vetosivat viime viikolla hallitukseen ja pääministeriin, että Yleisra-
dio palautettaisiin parlamentaariseen valmisteluun ja todellakin niin, että se tapahtuu puh-
taalta pöydältä aidon parlamentaarisen prosessin kautta. Sen takia on hyvä, että ministeri
Berner tänään ilmoitti siitä, ja toivoisin, (Puhemies koputtaa) että se vahvistuisi vielä tä-
nään.

16.19 Kimmo Kivelä ps (vastauspuheenvuoro): Arvoisa puhemies! Omasta työ- ja henki-
löhistoriasta johtuen en mielelläni ilmaisisi niin, että Yleisradion puolueettomuus ja parla-
mentaarinen valvonta on pyhä asia, mutta sanon kyllä korostetusti niin, että pitää pitää
kiinni tästä, että tämä on koskematon asia.

Siinä mielessä näen kyllä tämän keskustelun kehyksistä täysin perusteltuna, koska ky-
symyksessä ei ole pelkästään ja ensisijaisesti vain budjettitekninen tai kirjanpitotekninen
kysymys vaan paljon muuta. Kyllä tässä on rikottu tätä periaatetta jo, kun tästä indeksin
jäädyttämisestä ei eduskuntaryhmien puheenjohtajien kesken palaveerattu. Yhtä lailla, sel-
lainen marssijärjestys olisi oikea, että jos näistä kehysasioista keskustellaan, niin keskus-
tellaan siinä parlamentaarisessa työryhmässä.

Ensimmäinen varapuhemies Mauri Pekkarinen: Ja vielä edustaja Torniainen ja Alan-
ko-Kahiluoto, ja sen jälkeen tämän keskustelun aiheuttanut edustaja Heinäluoma.

16.20 Ari Torniainen kesk (vastauspuheenvuoro):  Arvoisa puhemies! Yle on nyt ja jat-
kossakin eduskunnan valvonnan alaisuudessa oleva radio, ja sen tulee olla jatkossakin riip-
pumaton tiedonvälittäjä. Se on varmaan meidän kaikkien eduskuntaryhmien yhteinen nä-
kökanta ja lähtökohta tulevaisuuteen.

Tässä asiassa on kyse niin sanotusta indeksin jäädytyksestä nykytasolle, sille samalle ta-
solle, mikä on tälläkin hetkellä ja mikä on aikaisemmin yhteisesti päätetty tälle vuodelle.
Tämä jäädytys tulee varmaankin vaikuttamaan myös Yleisradion ohjelmatarjontaan tule-
vaisuudessa, se on tosiasia, ja todennäköisesti myöskin henkilöstöön siellä, sekin on tosi-
asia.

Itse näkisin, että kun Yleisradio joutuu sopeuttamaan toimintaansa, niin kuitenkin siellä
olisi painopiste se, että alueelliset toiminnat säilyvät ja niitä pystytään kehittämään. Siten
Yleisradio on koko kansan radio myöskin tulevaisuudessa.

16.21 Outi Alanko-Kahiluoto vihr (vastauspuheenvuoro):  Arvoisa puhemies! Minäkin
tahdon kiittää ministeri Berneriä siitä, että olette aikaistanut tätä parlamentaarisen ryhmän
koolle kutsumista.
5



Pöytäkirjan asiakohta PTK 50/2015 vp
Päätöksenteko on osa Ylen riippumattomuutta. Siinä mielessä sanoisin, että riippumat-
tomuus ja avoimuus itse asiassa ovat melkeinpä pyhiä asioita, kun puhumme demokratias-
ta. Ei ole samantekevää se, missä Ylen rahoituksesta päätetään. Pidän hyvin tärkeänä sitä,
että tosiaankin tämä parlamentaarinen työryhmä voisi aloittaa työnsä puhtaalta pöydältä
niin, että kysymykset Yle-indeksistä, Yle-verosta ja siitä, onko Ylen rahoitus kehyksissä
vai ulkopuolella, olisivat asioita, joista nimenomaan tämä työryhmä päättää.

Edustaja Satoselle: Minusta ei ole samantekevää se, mitä hallitus on Ylestä nyt päättä-
nyt suhteessa siihen, onko Yle kehyksissä vai ei, jos ajattelee, että kuitenkin parlamentaa-
rinen sopimus on olemassa siitä, että Yle on kehysten ulkopuolella. Nyt te kuitenkin olette
jättämässä muun muassa Makeran ja Asuntorahaston kehyksen ulkopuolelle ettekä niiden
asemaa ole millään lailla nostaneet esille.

Ensimmäinen varapuhemies Mauri Pekkarinen: Ja nyt tämän debatin viimeinen vas-
tauspuheenvuoro, edustaja Heinäluoma.

16.23 Eero Heinäluoma sd (vastauspuheenvuoro):  Arvoisa puhemies! Tämä kehyskes-
kustelu on sillä tavalla tärkeä, että silloin, kun tämä rahoitusratkaisu muutettiin, käytiin iso
keskustelu siitä, onko siirryttäessä lupamaksusta tähän uuteen Yle-veroon varmaa se, että
tämä rahoitus on sillä tavalla riippumaton, että kulloinenkin hallitus ei ryhdy sitä peukaloi-
maan. Tämä oli se suuri huoli journalisteilla paitsi Yleisradiossa myös Yleisradion ulko-
puolella ja myös monella päätöksentekijällä. Nyt me olemme nähneet, että ikävä kyllä tä-
män kehyskeskustelun kautta sitten avataan kuitenkin tämä rahoituksen peukalointi ohi
eduskunnan ja ohi kansanvaltaisen päätöksenteon täällä. Tämä on tärkeä kysymys.

Niin kuin tuotiin esille, niin jostain kumman syystä Makera ei ole se rahasto, siis maa-
talousrahasto, joka olisi tuotu kehykseen. Se edelleenkin jatkaa kehyksen ulkopuolella. Li-
säksi tämä kehyssäädöstö oli ihan sama silloin, kun tämä Yle-laki tehtiin. Silloin kaikki oli-
vat yhtä mieltä, että Yle on kehyksen ulkopuolella.

Lopuksi sanon vielä sen, että kiitän edustaja Kivelän puheenvuoroa. Se on tärkeää, että
hallituspuolueiden riveistä voidaan sanoa rohkeasti tässä asiassa mielipide. (Puhemies ko-
puttaa) Lisäksi kiitän siitä, että tässä on mahdollisuus uuteen harkintaan. On tärkeätä, että
valta itse säätelee myös itseänsä. Hallituspuolueiden pitää olla pidättyväisiä täysimääräi-
sen vallan käytössä.

16.24 Antti Lindtman sd: Arvoisa puhemies! Voisin aloittaa ehkä siitä, että oli perustel-
tua, että eduskunta viime viikolla käsitellessään tätä asiaa päätyi siihen, että tämä esitys jä-
tetään pöydälle. Se oli perusteltua paitsi sen takia, että meitä on täällä riittävästi nyt kes-
kustelemassa näin tärkeän asian äärellä, myös sen takia, että esittelevä ministeri on paikal-
la, mutta ennen kaikkea se oli tärkeää sen vuoksi, että tällä tavalla ikään kuin saatiin vielä
lisäaika tälle harkinnalle siitä, miten Yle-asioita tulisi käsitellä.

Kiistatta, niin kuin tässä keskustelussa on tullut ilmi, sekä näihin prosesseihin että itse
päätöksiin liittyi ongelmia, jotka nimenomaan sen eduskuntaryhmien joulukuussa 2011 te-
kemän sopimuksen perusteella olisivat vaarantaneet Ylen riippumattomuutta. Ja sen vuok-
si oikeastaan oppositio on pitänyt tätä asiaa esillä, voi sanoa, koko syksyn, ja olemme ve-
donneet parlamentaarisen käsittelyn puolesta ja teimme sen todella vielä nyt sitten tässä vä-
lissä. Yhdyn todella niihin kiitoksiin ja kiitän ministeriä — varmasti meidän oppositiopuo-
lueiden puolesta — jonka tiedän myös olleen itse aktiivinen tässä asiassa, että nyt nämä
6



Pöytäkirjan asiakohta PTK 50/2015 vp
Yleä koskevat asiat voidaan palauttaa parlamentaariseen valmisteluun niin, että se tapah-
tuu tämän parlamentaarisen työryhmän asettamista aikaistamalla.

Niin ikään on äärimmäisen tärkeää, että tälle työlle annetaan riittävästi tilaa, jotta val-
mistelu voi tapahtua niiden periaatteiden mukaan kuten eduskuntaryhmät ovat aikanaan
linjanneet eri vaiheissa, niin 2010 kuin 2011.

Ja kun tässä myös kuultiin se uutinen, että tämän työryhmän vetovastuu vaihtuu ja se
siirtyy kokoomukselle, niin esitän myöskin tässä — uskon, että tähän varmasti myös muut
oppositiopuolueet yhtyvät — toiveen siitä, että kuka sitten tuleekaan tätä työryhmää vetä-
mään, niin hän huomioi ne näkökohdat, jotka tässä keskustelussa on käyty, ja kannanmuo-
dostus siellä työryhmässä tapahtuu aidosti keskustellen ilman hallitus—oppositio-rajoja,
ilman esityksiä, joita hallitus on jo tähän mennessä tehnyt.

Syy siihen, miksi oli hyvä, että tämä nyt vielä kerran tässä niin sanotusti kalkkiviivoilla
käytiin läpi, on todella se, että jos olisi käynyt niin, että eduskunta joutuisi ottamaan kantaa
nyt tehtyihin esityksiin ilman aitoa parlamentaarista käsittelyä, niin silloin voi sanoa, että
olisi ollut riski, että jotain peruuttamatonta olisi tapahtunut.

Muutama sana tästä kehyksestä, kun on puhuttu siitä, miltä pohjalta tätä työtä on hyvä
käydä ja jatkaa: Minusta sen työn pohjalla pitää olla niiden sopimusten, jotka eduskunta-
ryhmät ovat tähän mennessä tehneet. Nimenomaan tässä joulukuun 2011 sopimuksessa to-
detaan, että tämä kehysratkaisu liittyy tähän riippumattomuuteen. Eli kun eduskuntaryh-
mät ovat päätyneet siihen, että Yle pidetään kehyksen ulkopuolella, niin siinä sopimukses-
sa todetaan, että Ylen riippumattomuuden turvaamiseksi on perusteltua, että Yle ei sisälly
valtiontalouden kehyksiin, ja voi sitten arvioida, miten tämä rimmaa kehyssäännön kans-
sa. Mutta niin kuin tässä on käynyt ilmi, viime kädessä se, mikä on kehyksessä, on poliit-
tinen valinta — jo edellä mainittuihin Araan ja Makeraan viitaten — ja tässä tapauksessa se
poliittinen valinta pitää tehdä tässä salissa eduskuntaryhmien kesken parlamentaarisen me-
nettelyn ja valmistelun pohjalta.

Omalta puoleltani toivon todella, ja yhdyn niihin arvioihin ja toivomuksiin, että tämä saa
nyt uuden alun Ylen asioita koskien, uskon myös niin, ja uskon, että voidaan nyt palata sii-
hen hyvään parlamentaariseen menettelyyn. Ja toivon, olkoon nyt sitten tämä prosessi sillä
tavalla opetuksena meille, että me muistamme tämän myös jatkossa, ketkä ikinä ovatkaan
hallituksessa tai oppositiossa: on tärkeää, että asioita, erityisesti Yleisradiota koskevia
asioita, katsotaan ei ainoastaan julkisen talouden näkökulmasta, joka sekin on tärkeä, vaan
myös parlamentaarisen konsensuksen näkökulmasta, joka on ollut se periaate, ja ennen
kaikkea riippumattomuuden näkökulmasta, joka on edellytys moniarvoiselle tiedonväli-
tykselle, joka muuten on, viitaten tähän edelliseen keskusteluun, yksi sananvapauden edel-
lytys. Ja niin kuin hyvin tiedämme, sananvapaudellakin on rajoja, ja tässä suhteessa Ylellä
on tärkeä rooli paitsi sananvapauden edistämisessä myös hyvän keskustelukulttuurin jat-
kumisessa.

16.29 Pia Viitanen sd: Arvoisa herra puhemies! Täytyy sanoa, että tuo oli hyvin tärkeä
viesti, minkä edustaja Lindtman tuossa puheensa lopussa sanoi, että on tärkeää, että joka
ikisestä puolueesta löytyy se vahva tahto pitää tätä perinnettä ja järkevää, viisasta yhteises-
ti sovittua asiaa yllä, että nyt ja jatkossa, aina Yleä koskevat päätökset tehdään yhdessä hal-
lituksen ja opposition välillä. Jotenkin tuntuu, että minulle se on ollut itsestäänselvyys jo
pitkään ja monelle meistä, mutta aina välillä kun tapahtuu tällaisia kompurointeja ja jos-
sain tätä periaatetta kyseenalaistetaan, tulen ajatelleeksi, että kunpa koskaan tulevaisuudes-
7



Pöytäkirjan asiakohta PTK 50/2015 vp
sakaan emme tulisi tekemään sitä virhettä, että Yleisradiosta tulisi eräänlainen hallituksen
käsikassara. On äärettömän tärkeää, että meillä on riippumaton media, meillä on siinä Ylel-
lä vahva tehtävä, laadukas ohjelmatarjonta. Minusta vahva julkisen palvelun Yle on hyvä
periaate, ja siitä pitää pitää jatkossakin kiinni.

Korostan vielä, toisto on valttia. On tärkeää, että puhtaalta pöydältä tässä työryhmässä
lähdetään — hyvä, että sitä aikaistettiin — ja pidän kyllä todella sitä periaatetta huolestut-
tavana, että edes harkitaan, että Ylen rahoitus tulisi nyt yhtäkkiä osaksi kehystä, koska kyl-
lä se tosiasiassa niin on, että silloin hallitus pääsee sitä peukaloimaan ja silloin juuri se tääl-
lä yhteisesti tunnustettu parlamentarismin asema heikkenee. Tämä on iso kysymys, ja tämä
työryhmä nyt sitten lähtee tältä osin asiaa viitoittamaan.

Puhemies! Tähän puheenvuoroni loppuun haluaisin nyt ministerin läsnä ollessa yleises-
ti kantaa huolta median tulevaisuudesta. Kaiken kaikkiaan on hyvä, että myös toinen työ-
ryhmä pohtii asiaa, ja muistuttaisin, että edellisellä kaudella muun muassa selvitysmies
Tuomas Harpf selvitti lehdistön tulevaisuutta ja teki aika useita esityksiä. Niistä on osa to-
teuttamatta, ja toivon, että tässä työssänne jatkossa voisitte myös näihin esityksiin pereh-
tyä.

16.31 Maarit Feldt-Ranta sd: Arvoisa puhemies, herr talman! On asioita ja päätöksiä,
joita voi tarkastella pragmaattisesti, mutta sitten on asioita, joita on syytä tarkastella vähän
periaatteellisemmasta näkökulmasta. Koska riippumaton tiedonvälitys on yksi avoimen ja
demokraattisen yhteiskunnan kulmakivistä, mielestäni tätäkin asiaa on syytä tarkkailla pe-
riaatteellisesta näkökulmasta. Kyse ei ole tekniikasta vaan isosta yhteiskunnallisesta peri-
aatteesta. Minusta edustaja Kivelä, Ylen hallintoneuvoston puheenjohtaja, sanoi erittäin
tärkeän asian: Ylen aseman, tämän riippumattoman tiedonvälityksen, tulee meidän yhteis-
kunnassamme olla koskematon. Pidän valitettavana sitä, että tällä toiminnallaan hallitus on
kyllä vaarantanut tämän riippumattomuuden, ja se on vähintäänkin herättänyt kysymyksiä
siitä, voidaanko Suomessa jatkossa luottaa siihen, että kansallinen yleisradioyhtiö hallituk-
sesta riippumatta voi olla luotettava, riippumaton tiedonvälittäjä.

Puhemies! Tämä parlamentaarisen konsensuksen periaate on ollut erittäin viisas linja
Suomessa, ja minusta on erittäin tärkeätä huomata — myös tänään, kun kuulimme iloiset
uutiset ministeriltä siitä, että parlamentaarisen työryhmän asettamista aikaistetaan, ja kun
olen itse huomannut ollessani jäsenenäkin useammassa tämmöisessä ryhmässä, ja tämän
parlamentaarisen periaatteen ympärillä on ollut monentyyppistä työryhmää — että kyse ei
ole mistään parlamentaarisesta enemmistöpäätöksestä vaan parlamentaarisen konsensuk-
sen periaatteesta. Tämä olisi erittäin hyvä täsmentää vielä tässä keskustelussa, ettei riitä,
että kaikki pääsevät osallistumaan siihen keskusteluun, vaan että kaikki päätökset tehdään
konsensuspäätöksinä eli ollaan yksimielisiä.

Arvoisa puhemies! Ymmärsin, ministeri Berner, kun kävitte läpi sitä tekniikkaa tähän
kehysmenettelyyn liittyen, ettette pitänyt sitä ongelmallisena. Itse pidän sitä ongelmallise-
na paitsi periaatteellisista näkökulmista johtuen myös siitä johtuen, että olen selvittänyt,
mitä on tapahtunut muissa eurooppalaisissa valtioissa, joissa yleisradioyhtiöiden rahoitus
on jostain syystä siirretty osaksi muuta valtion rahoitusta. Kansainväliset esimerkit toimi-
vat varoittavina esimerkkeinä: Hollannissa vuonna 2000 siirryttiin veromalliin, ja silloin
annettiin takuut siitä, että hallitus ei tule vaikuttamaan rahoituksen tasoon. Toisin kuiten-
kin kävi. Eri hallitukset ovat siellä kausi toisensa jälkeen tehneet leikkauksia kansallisen
yleisradioyhtiön budjettiin. Myös Islannissa talouskohtaisesta lupamaksusta luovuttiin
8



Pöytäkirjan asiakohta PTK 50/2015 vp
2009 ja se korvattiin tämmöisellä erillismaksulla, jota kaikki verovelvolliset ja myös yrit-
täjät Islannissa maksavat. Mutta sitten sinne tuli talouskriisi, ja nämä RÚV:n toimintaan
varatut rahat alistettiin muuhun budjettiin ja korvamerkinnästä luovuttiin ja myöskään inf-
laatiokorjauksia ei tehty. Vuonna 2010 valtio otti osan rahoista muihin tarkoituksiin, ja
2011 sen rahoituksen taso oli enää 86 prosenttia siitä alun perin luvatusta. Eli, puhemies,
kaikki nämä tiedossa olevat kansainväliset ja eurooppalaiset esimerkit viime vuosilta vali-
tettavasti kertovat karua kieltään siitä, että vaikka kuinka olisi hyvää tahtoa, niin aina voi
tulla tilanteita, joissa näistä ei kuitenkaan ole pidetty kiinni.

Till slut, herr talman, det är mycket på spel. Det är verkligen mycket på spel, inte minst en
av det öppna och demokratiska samhällets public service-verksamheter och dess oberoen-
de. Det är någonting som vi i Finland inte ska tumma på.

16.36 Katja Taimela sd: Arvoisa puhemies! Hyvät kollegat, mistä tänään on tässä asias-
sa kysymys? Kysymys on siitä, että hallituspuolueet olivat keskenään päättäneet rikkoa so-
vittuja pelisääntöjä Yleisradion asemasta ja rahoituksesta päättämisestä. Parlamentaarinen
yksimielisyys oli unohdettu, ja päätöksiä oli tarkoitus viedä eteenpäin hallituspuolueiden
enemmistöpäätöksellä. Tämä kaikki oli vastoin kaikkea sitä, mitä eduskuntapuolueet ovat
yhdessä sopineet vuonna 2011 Yleisradion rahoituksesta ja riippumattomuudesta.

Kun kuunteli ministeri Berneriä tänään, olette edes hiukan perääntymässä tästä ajatuk-
sesta, joka olisi siirtänyt Ylen rahoituksen aina kulloisellekin hallitukselle. Haluan kiittää
siitä, että parlamentaarinen työ asian kohdalla käynnistyy jo tällä viikolla. Pitää muistaa,
että alkuperäinen aikataulu olisi ollut vasta vuodenvaihteen jälkeen, puhuttiin niin sanotus-
ta Vanhasen työryhmästä, ja tämä työryhmä olisi aloittanut työnsä sen jälkeen, kun varsi-
naiset päätökset olisi jo tehty. On erittäin tärkeää, että tämä linjanmuutos tuli ja työryhmä
aloittaa työnsä välittömästi.

Arvoisa puhemies! Kun mietin parlamentaarisen työryhmän tulevaa työtä, sen on syytä
ottaa reipas oma kanta kaikkiin niihin asioihin, joihin hallituksen kanta on jo meillä tiedos-
sa. Hallitushan on päättänyt olla tekemättä indeksitarkistuksia Ylen kohdalla vuonna 2016,
ja se on myös tehnyt ratkaisun, joka siirtäisi Ylen rahoituksen jatkossa keltaiseen budjetti-
kirjaan. Valtioneuvoston selontekoa julkisen talouden suunnitelmasta vuosille 2016—
2019 lukiessa voimme lisäksi todeta, että hallituksen toimesta indeksileikkuri koskee koko
suunnitelmakautta. Toivottavasti se ei tule olemaan parlamentaarisen työryhmän lopputu-
lema.

Yle on toiminut käytännön arjessa niin, että jo viimeiset kolme vuotta kustannukset on
pidetty samalla tasolla. Kun tähän laskee päälle hallituksen suunnitelmat vuoteen 2019
saakka, Ylen rahoitus olisi siten laskeva lähes 10 vuotta putkeen. Jos miettii mennyttä kol-
mea vuotta, töitä on tehty ja työstetty pienemmillä resursseilla ja noin 200 työntekijää on
poistunut palkkalistoilta. Indeksijäädytys pelkän 2016-vuoden kohdalla tarkoittaa sitä, että
Yle joutuu sopeuttamaan talouttaan noin 70 henkilötyövuoden verran. Tämä säästö ei voi
olla näkymättä julkisen palvelun sisältötarjonnassa ja yhtiön kehittämisessä.

Eri puolueiden edustajat ovat peränneet aluetoimituksien tarpeellisuutta muun muassa
riippumattoman tiedon, työllisyyden ja alueiden asukkaiden näkökulmasta, niin minäkin
perään. Näissä kaikissa toiveissa tulee jossakin vaiheessa käydä sekin keskustelu, mihin
kaikkeen meidän yhteinen Yle pystyy, jos olemme valmiit supistamaan sen resursseja
myös jatkossa.
9



Pöytäkirjan asiakohta PTK 50/2015 vp
16.40 Ilkka Kantola sd: Arvoisa puhemies! Arvoisa ministeri, kiitos vierailusta Yleisra-
dion hallintoneuvoston työvaliokunnassa, jossa hyvin avoimesti voitiin keskustella tilan-
teesta ja mahdollisista kehittämishaasteista tämän ison kysymyksen suhteen. Kiitos myös
Yleisradion nykyiselle hallintoneuvoston puheenjohtaja Kivelälle mainiosta, selkeästä il-
maisusta sen suhteen, mistä tässä on kysymys ja mistä tulee pitää kiinni.

Voimme edelleen onnitella edellistä eduskuntaa, joka sääti viisaan lain julkisen palve-
lun yleisradioyhtiön rahoittamiseksi. Nimittäin tämän päivän uutisten mukaan Saksassa
asuntokohtaisen televisiomaksun keräämisessä ollaan siirtymässä seuraamusjärjestel-
mään, jossa sellaisen henkilön, joka on laiminlyönyt tämän asuntokohtaisen televisiomak-
sun, auto saatetaan viranomaisten toimesta lukita sinne kadulle, vähän niin kuin pysäköin-
tivirheen tehneelle voi käydä. Tällaista järjestelmää meille ei onneksi luotu.

Arvoisa puhemies! Mediamarkkinoiden kokonaisuus ja toimivuus vaikuttavat keskei-
sesti siihen, miten sananvapaus Suomessa toteutuu. Tämä aihepiiri, josta nyt keskustelem-
me, liittyy sillä tavalla myös edelliseen ajankohtaiskeskusteluun, jossa niin ikään sananva-
paudesta puhuttiin. Tarvitaan vahva julkisen palvelun Yleisradio, jotta sananvapaus toteu-
tuisi, ja sen rinnalla — ja tämä on monta kertaa todettu myös Ylen hallintoneuvostossa —
monipuolinen kaupallinen media, toimintakykyinen kaupallinen media, joka on velvolli-
nen harjoittamaan kotimaista uutisvälitystä ja myös sisällöntuotantoa. Nämä molemmat
tarvitaan, jotta kenttä on monipuolinen.

Hallitus on tehnyt päätöksen asettaa tämän mediamarkkinan selvittämiseksi kaksi selvit-
televää työryhmää. Anssi Vanjoen työryhmä selvittelee kaupallisen median toimintaedel-
lytyksiä ja keinoja niiden parantamiseksi, ja tästä on paljon keskusteltu myös Yleisradion
hallintoneuvostossa. On analysoitu tätä median kokonaistilannetta ja hallintoneuvostoa on
viime kaudella tästä valaistu monella tavoin. Tiedetään, että nämä asiat toimivat samalla
kentällä — mikä on niiden välinen riippuvuus, se on sitten epäselvempää. Toisen työryh-
män tehtävänä, josta täällä on puhuttu, on selvitellä Yleisradion asemaa, tehtävää ja rahoi-
tusta. Nämä kaksi työryhmää sitten toimivat erikseen.

Eduskunnan asemaa Ylen omistajana vahvistettiin harkitusti yleisradiolain ja rahoituk-
sen uudistuksessa, kun aikaisemmasta tv-maksusta luovuttiin ja luotiin tämä uusi Yle-ve-
ro. Aikaisemmassa järjestelmässä televisiolupamaksun tasosta päätti valtioneuvosto Ylen
hallintoneuvoston esityksestä. Se kuvio meni niin, että Yleisradion hallitus toi hallintoneu-
vostolle esityksen, näkemyksen siitä, millä tasolla laskelmien mukaan tv-maksun tulisi ol-
la. Hallintoneuvosto tarkasteli asiaa, saattoi leikata sitä hallituksen esityksestä hieman
pois, ja sitten se Yleisradion hallintoneuvoston esitys meni valtioneuvoston käsittelyyn, ja
usein kävi niin, että valtioneuvosto sitten toimivaltansa nojalla leikkasi jonkun verran siitä,
mitä hallintoneuvosto esitti, riippuen taloudellisesta tilanteesta. Mutta uudistuksessa halut-
tiin tästä valtioneuvoston roolista päästä eroon ja tuoda Yleisradio lähemmäksi eduskun-
nan valtaa. Uudistuksessa määriteltiin siis rahoituksen lähtötaso ja sitten indeksi, jonka
avulla rahoituksen taso pidetään, ei sitä kasvateta, vaan se pidetään kustannuskehityksen
tasolla. Tavoiteltiin siis järjestelmää, jossa vaihtelevat poliittiset tuulensuunnat mahdolli-
simman vähän toisivat epävakautta Ylen asemaan.

Tämän järjestelmän vakaudesta nyt on kysymys. Siksi on tärkeätä, että muutoksista ra-
hoituksiin päätetään eduskunnan parlamentaarisella konsensuksella, ei yksinkertaisella
enemmistöllä, niin kuin kehyksessä sisällä olevista rahoista eduskunta päättää yksinkertai-
sella enemmistöllä. Tämä on peruste siihen, että Ylen rahoituksen tulisi olla kehyksen ul-
kopuolella, kun siitä päätetään ihan omalaatuisella tavalla parlamentaarisella yksimielisyy-
10



Pöytäkirjan asiakohta PTK 50/2015 vp
dellä, konsensuksella. Tämä turvaa parhaiten Ylen riippumattomuutta vahvistavan vakau-
den ja toimintakyvyn. Kun hallitusneuvotteluissa tehtiin päätös työryhmästä, joka selvit-
tää Ylen asemaa, eikö olisi ollut viisasta odottaa sen työryhmän tuloksia ja vasta sen jäl-
keen katsoa johtopäätökset, mitä tehdään Yle-indeksille tai kehykseen siirtämiselle tai in-
deksille pidemmän päälle? Nyt tehtiin niin kuin kahdella raiteella, vietiin asioita eteenpäin,
selvitys on vasta käynnistymässä, ja nyt tehtiin näin. Mutta tänään kuultiin hyvä uutinen,
että tämä työryhmän työ aikaistuu ja toivottavasti lähtee sitten työskentelemään puhtaalta
pöydältä niin, että siellä kaikki eduskuntapuolueet ovat mukana edustettuna ja voidaan sit-
ten katsoa se kokonaisuus ja pohtia, mikä on se muutos mahdollisesti tähän rahoituspuo-
lelle, mitä tehdään, mikä on Ylen tehtävä, miten suhteutetaan.

Pidän hieman epäuskottavana sitä, että tällä Yleisradion rahoituksella ja näillä pienillä
indeksejä koskevilla muutoksilla olisi paljon muuta kuin symbolinen merkitys kaupallisen
median menestyksen kannalta. Totta kai yleisöt ovat pitkälti samoja Yleisradiolla ja kau-
pallisella sähköisellä medialla erityisesti, mutta se rahallinen vaikutus, joka indeksijäädy-
tyksellä on, kaupallisen median toimintaan on käytännössä olematon. Kaupallisen median
vaikeudet johtuvat paljolti ihan muista syistä kuin Yleisradiosta. Yleisradio tuo myös uu-
sia mahdollisuuksia kumppanuuksien kautta kaupalliselle medialle. Kaupallista mediaa
vaivaa tämä talouden taantuma, joka syö mainosmarkkinoita, vaivaa kansainvälinen me-
diatoiminta, joka tulee ulkomailta Suomeen vahvalla vyöryllä, ja suomalainen kaupallinen
media taistelee siinä. Tämän tyyppiset seikat siellä painavat, ja sitten tietysti printtipuolel-
la tämän tiedon digitalisoinnin, viihteen digitalisoinnin takia on printtimedia lisäksi vai-
keuksissa. Mikään näistä ei ole Yleisradion vika tai Yleisradion rahoitustason seurausta.

16.46 Eero Heinäluoma sd (vastauspuheenvuoro): Arvoisa puhemies! Edustaja Kantola
sanoi kyllä erinomaisen tärkeän totuuden, että näitä ei pidä laittaa vastakkain, tätä kansal-
lista yleisradioyhtiötä ja sitten kaupallista mediaa. Todellakin me tarvitsemme molempia,
mutta Yleisradiolle ei pidä laittaa sitä velvoitetta, että sen pitää olla niin huono, ettei sitä
juuri kukaan katso, jotta sitten katsojat tai kuuntelijat menisivät sinne kaupalliselle puolel-
le. Kyllä se tilanne, missä me nyt olemme, jossa Yleisradio on hyvä ja se on onnistunut pi-
tämään kuuntelija-, katsojalukuja erittäin korkealla tämän mediamurroksen keskellä, on
paljon parempi. Silloin se on positiivinen kirittäjä, niin kuin on nähty. Tänä päivänä ihmi-
set eivät enää ole yhden kanavan orjia vaan he seuraavat monia kanavia, ja sitä kautta tämä
laatu pysyy korkeana.

16.47 Kimmo Kivelä ps: Arvoisa puhemies! Ministerin sanaanhan pitää aina luottaa, ja
ministeri Berner teki selvästi tiettäväksi, että hänelle on äärimmäisen tärkeä periaate, että
myös vastaisuudessa meillä on eduskunnan valvonnassa oleva riippumaton yleisradioyh-
tiö, ja luulisin, että tästä vallitsee poliittisesti yhteisymmärrys eri puolueiden kesken.

Mutta kuitenkin, kun näitä puheita Yleisradion asemaan liittyen on ollut, niin se on lait-
tanut yhteiskunnassa muualla, siis eduskunnan ulkopuolella, villin mielikuvituksen liik-
keelle nimenomaan tahoilla, jotka haluavat tietyllä tavalla keikuttaa venettä ajatuksella,
että mediakentän tilanne paranisi siitä, jos Ylen asema heikentyisi. Viittaan edellisiin pu-
hujiin. Näinhän todellakaan ei kävisi, vaan heikentyvä Ylehän merkitsisi meidän tiedonvä-
lityksen kentän asteittaista rapautumista ja myös sitä, että riippumattomuus tulisi kärsi-
mään.
11



Pöytäkirjan asiakohta PTK 50/2015 vp
Olen tässä uudessa tehtävässäni saanut hyvin paljon kansalaispalautetta laidasta laitaan,
on jopa vaadittu Hannu Taanilan erottamista Yleisradiosta. (Eero Heinäluoma: Lupaa se!)
— Sitä en enää voi luvata. — Mutta yksi hyvin kuvaava, mikä peilaa: Kyllä kansalaisilla
on voimakkaasti tällainen viha-rakkaussuhde Yleisradioon. Otetaan ajatusleikki, että jos
olisimme viikon ilman Yleä, niin kyllä olisimme monessa mielessä henkisesti amputoitu-
ja. (Hälinää — Puhemies koputtaa)

16.50 Outi Alanko-Kahiluoto vihr:  Arvoisa puhemies! Ylen rahoitusmalli uudistettiin
viime eduskuntakaudella. Tarkoitus oli turvata Ylen rahoituksen jatkuvuus ja ennustetta-
vuus niin, etteivät poliitikot puuttuisi siihen vuosittain. Päätöksessä olivat mukana kaikki
eduskuntapuolueet, niin hallitus kuin oppositio. Lupamaksuista päätettiin pitkällisten neu-
votteluiden jälkeen luopua ja korvata ne Yle-verolla, joka toisin kuin lupamaksut takaisi
Ylelle ennustettavan ja kestävän rahoituspohjan.

Yleisradiolla on tärkeä asema monipuolisen ja moniarvoisen tiedonvälityksen mahdol-
listajana. Siksi eduskunta on pitänyt tärkeänä, että Yleisradion rahoituksesta päättävät
kaikki eduskuntapuolueet yhdessä eikä Yleä oteta politiikan tai politikoinnin välineeksi,
sillä silloin sen riippumattomuus kärsisi. Nimenomaan Yleisradion riippumattomuuden
turvaamiseksi on pidetty hyvänä, että Yleisradio toimii koko eduskunnan alaisuudessa ja
lainsäädäntöä koskevista muutoksista sovitaan parlamentaarisesti kaikkien eduskuntaryh-
mien kesken.

On tärkeää, että Sipilän hallitus ei irtaudu tästä periaatteesta. Hallituksen ei tule irtautua
aikaisemmasta toimintalinjasta, josta joulukuussa 2011 on päätetty kaikkien eduskunta-
puolueiden kesken. Jos hallitus alkaa peukaloida Ylen rahoitusta, Ylestä tulee hallituksen
yleisradio eikä se enää ole eduskunnan radio. Silloin Ylen rahoitus riippuu kulloinkin val-
lassa olevien puolueiden arvopohjasta eivätkä viestinnän moniarvoisuus ja riippumatto-
muus ole enää välttämättä turvassa poliittisilta päätöksiltä.

Vapaa tiedonvälitys on avoimen ja monipuolisen tiedonvälityksen ja demokratian edel-
lytys. Tarve asialliselle ja tietopohjaiselle tiedonvälitykselle vain kasvaa, ja Yle on jo teh-
tyjen leikkausten takia joutunut sopeuttamaan toimintaansa melkoisesti. Tästä syystä vih-
reän eduskuntaryhmän näkemys on ollut se, että Yle-indeksi on jätettävä rauhaan.

Tiedonvälityksen on oltava päätöksentekijöistä riippumatonta, jotta kansalaisilla on
mahdollisuus käydä avointa julkista keskustelua päätöksenteon seurauksista ja tuoda eri-
laisten ihmisryhmien, esimerkiksi vähemmistöjen ja heikommassa asemassa olevien, ääni
kuuluviin. Näin linjataan Yle-laissa, jonka uudistaminen on kirjattu Sipilän hallituksen oh-
jelmaan.

Jos suomalainen demokratia, tiedonvälityksen riippumattomuus ja sananvapaus ovat
tärkeitä arvoja istuvalle hallitukselle, hallitus huolehtii osaltaan siitä, että Ylen rahoituk-
sesta ja tehtävistä päätetään myös jatkossa parlamentaarisesti kaikkien eduskuntapuoluei-
den kesken.

Vihreän eduskuntaryhmän näkemys on se, että Ylen rahoitus tulee palauttaa parlamen-
taariseen, kaikkien eduskuntapuolueiden ohjaukseen. Prosessi, jossa Ylen rahoituksesta
päätetään, on osa sen riippumattomuutta. On kohtalokasta suomalaisen demokratian ja va-
paan tiedonvälityksen kannalta, ellei tätä ymmärretä.

Näen hieman oireellisena ja huolestuttavana, että istuva hallitus on ollut aikeissa siirtää
Ylen rahoituksen julkisen talouden kehysten sisäpuolelle. Hallitus on toisin sanoen ollut
valmis rikkomaan parlamentaarisen sopimuksen siitä, että Yleisradion rahoitusta ei peuka-
12



Pöytäkirjan asiakohta PTK 50/2015 vp
loida poliittisten suhdanteiden mukaan. Oireellista on sekin, että samaan aikaan hallitus on
ollut valmis jättämään kehyksen ulkopuolelle Aran ja Makeran, vaikkei niiden asemasta
kehyksen sisä- tai ulkopuolella ole mitään vastaavaa parlamentaarista sopimusta. Mitään
juridista perustuslaillista syytä ei myöskään ole sille, että Ylen rahoitus siirrettäisiin kehyk-
siin. Se on siis puhtaasti poliittinen päätös, mikäli niin tehdään.

Kiitän ministeri Berneriä kuitenkin siitä, että hän on ollut kutsumassa koolle nyt varhen-
netussa aikataulussa parlamentaarisen työryhmän pohtimaan Ylen rahoitusta ja tehtävää.
Päätöksenteon Yleä koskevissa asioissa tulee perustua kaikkien eduskuntapuolueiden yh-
teistyölle, ei hallituksen yksipuoliselle päätökselle. — Kiitos.

16.55 Maria Tolppanen ps: Arvoisa rouva puhemies! Objektiivisen tiedonvälityksen säi-
lyminen missä tahansa valtiossa ja ennen kaikkea demokratiassa on ensiarvoisen tärkeä
asia. Objektiivista tiedonvälitystä on pidetty yllä Yleisradiossa, on pyritty pitämään ja vie-
mään sitä eteenpäin.

Tällä hetkellä tilanne on kuitenkin se, että meidän on ehkä syytä hieman pohtia sitä, mitä
tarkoitetaan objektiivisella tiedonvälityksellä. Jos me puhumme uutisasioista, niin se on
ihan vanha kunnon uutisen määritelmä, että uutinen on tässä ja nyt ennalta-arvaamatto-
masti tapahtuva, välittömästi vanheneva tapahtuma.

Valitettavasti me emme tällä hetkellä pysty kertomaan Yleisradiossa asioita näin —
emme heti silloin, kun ne tapahtuvat. Aluetoimintaa on supistettu sillä tavalla, että kello
15:n jälkeen päivän uutiset lähetetään Tampereelle, Turkuun tai Helsinkiin, missä ne sido-
taan yhteen ja ajetaan ulos silloin, kun uutisten aika on. Toisin sanoen uutiset tulevat nau-
halta, ne eivät enää ole suoria lähetyksiä. (Eero Heinäluoma: Onko näin?) Sitä sietää miet-
tiä. Näin tehdään muun muassa sen takia, että kun tällä hetkellä Yleisradiolla ei ole niin
paljon rahaa kuin pitäisi olla, niin on täytynyt supistaa toimintoja.

Sanotaan, että vähemmän on enemmän, että silloin toimittajalle jää enemmän aikaa teh-
dä juttuja, mutta se ei valitettavasti toimi näin, koska ei siihen lyhyeen lähetykseen sovi sen
enempää juttuja kuin mitä se aika antaa myöten. Se ei ole joustava. Siihen on syytä kiin-
nittää huomioita.

Sen takia on syytä miettiä sitä, pitääkö indekseihin koskea Yleisradion osalta ja mikä tuo
rahoituksen määrä on. Nythän me esimerkiksi viemme Yle-verosta pois kaikkein köyhim-
pien ihmisten osan, mikä on aivan oikein. Mutta nyt olisi syytä nostaa uudestaan agendalle
se, pitäisikö tehdä vielä yksi maksuluokka. Tällä hetkellä ylimmäinen maksuluokka on to-
dellakin alhaisilla tuloilla. Siinä on varaa nostaa sitä vähän ylemmäs ja ottaa hieman kor-
keampi maksu siihen.

Sinänsä silloin, kun Yle-vero tuli, sehän helpotti kaikkien tilannetta, jopa niiden ihmis-
ten, joita asuu kaksi samassa huushollissa, koska silloinkin se oli pienempi kuin mitä oli
senaikainen televisiolupamaksu. Mutta televisiolupamaksuun meidän ei ole syytä mennä
takaisin, vaan meidän on syytä pitää Yleisradio parlamentaarisena radiona, mutta meidän
täytyy muistaa se, että meillä täytyy myöskin olla oikeus arvostella Yleisradiota ja meillä
täytyy olla oikeus osoittaa, milloin koemme, että toiminta ei ole ollut sellaista kuin sen pi-
täisi olla.

Tästä yhtenä esimerkkinä on ohjelma, joka nyt sattui olemaan Slaget efter tolv, elikkä se
tuli ruotsinkielisen lähetyksen puolelta. Siellä yhtenä päivänä kerrottiin, kuinka perussuo-
malaiset ovat idiootteja ja perussuomalaiset ovat mielisairaita, toimittajan puuttumatta
asiaan. Tämä ei ole soveliasta silloin, jos me puhumme parlamentaarisesta radiosta. Siellä
13



Pöytäkirjan asiakohta PTK 50/2015 vp
täytyy kaikkia ihmisiä kohdella ihmisarvon mukaisesti ja ihmisille täytyy antaa oikeutuk-
sensa, olivatpa he poliittisilta mielipiteiltään mitä tahansa, paitsi jos he ovat rasisteja. Siitä
asiasta olemme varmasti kaikki yhtä mieltä — sen verran tästä aikaisemmasta tämän päi-
vän keskustelusta voisin sanoa.

Mutta se, että ruvetaan ylipäätään uhkaamaan Yleisradiota, on väärin. Mutta sitten täy-
tyy muistaa myös se, että Yle kehittää tällä hetkellä myös muita toimintoja erittäin paljon,
ei pelkästään radio- ja televisiotoimintaa: netti ja digitaalinen puoli on erittäin kovassa nos-
teessa. Minä olen sitä mieltä, että parlamentaarisesti meidän on pidettävä huoli siitä, että ai-
nakin vielä se ikäpolvi, joka ei sitä nettiä niin näppärästi käsittele, pystyy seuraamaan par-
lamentaarista radiota ja pystyy seuraamaan parlamentaarista televisiota. Meillä täytyy py-
syä päälähetyksien vanhoilla pääkanavilla radiossa ja televisiossa. On erittäin harmittavaa,
että esimerkiksi Silminnäkijä-niminen ohjelma, joka on tuonut perinteisesti pienen ihmi-
sen asioita esille, on tyystin siirretty nettiin, jolloinka saatiin 300 000 katsojaa muutettua
300 katsojaksi per kerta.

Nämä ovat asioita, joita on syytä pohtia. Täytyy miettiä, mitä objektiivisuus tarkoittaa,
mitä tarkoittaa objektiivisen uutisen saatavuus ihan jokaiselle kansalaiselle, myös niille,
jotka eivät nettimaailmassa suhmuroi eivätkä seikkaile. Meidän tehtävämme on pitää huo-
li siitä, että meidän äitimme, isoäitimme ja isoisämme, niin pitkään kuin he vielä täällä
ovat, pystyvät myöskin seuraamaan näitä lähetyksiä.

17.00 Stefan Wallin r: Arvoisa puhemies! Tämä itse ajatus julkisen palvelun,Ylen, bud-
jetin siirtämisestä valtion talousarvioon, sehän ei ole uusi, mutta se on edelleen arvelutta-
va. Se on suorastaan vaarallinen. Sehän tarkoittaisi sitä, että Ylen budjetti makaisi kolmen
kuukauden ajan syksyllä avoimena eduskunnan leikkauspöydällä ja jos näiden kuukausien
aikana tapahtuu jotain, sanotaan, että pöydälle paukahtaa lautakasa, joka ärsyttää hallitus-
ta, ärsyttää eduskuntaa tai osaa eduskunnasta, on ainakin teoriassa olemassa se riski, että
Ylen budjettia ruvetaan peukaloimaan poliittisista syistä. Tällaista riskiä ei pidä missään
tapauksessa ottaa, se olisi hyvinkin vierasta suomalaisessa politiikassa.

Siksi, ministeri Berner, on erittäin hyvä asia, että olette päättänyt antaa tälle Ylen asialle
kokonaisuudessaan sen parlamentaarisen käsittelyn, minkä julkinen palvelu ja eduskun-
nan Yleisradio kyllä ansaitsee.

Yles integritet är en viktig fråga. Så har det alltid ansetts vara, och därför är det också vik-
tigt att vi håller fast vid en tradition att frågor som gäller Yle ska avgöras parlamentariskt
och avgöras i en konsensusanda som gör att Yles integritet i alla skeden kan tryggas.

17.01 Krista Kiuru sd: Arvoisa puhemies! Hyvät edustajat, minä olen iloinen siitä, että
tätä keskustelua seuratessa paikalla on ministeri ja on ollut myöskin kolme eduskuntaryh-
män puheenjohtajaa. Se kertoo siitä, että asia on erityisen tärkeä. Ja poikkeuksellisesti op-
position kansanedustajana käännynkin ministerin puoleen ja totean, että haluan antaa täy-
den tunnustuksen teille siitä työstä, mitä olette tehneet Ylen hyväksi, koska selkeästi meil-
lä on tiedossa se, että te olette omalta osaltanne pyrkineet vaikuttamaan siihen, että hallitus
ymmärtäisi kokonaisuudessaan, että Yleä koskevat asiat ovat tämän parlamentaarisen seu-
lan alla.

Siltä osin olen tietysti kovin surullinen, että olemme päätyneet eduskunnassa siihen, että
olemme joutuneet tätä kulmaa ministerin tukena nostamaan, mutta ihailen sitä, että olette
14



Pöytäkirjan asiakohta PTK 50/2015 vp
saanut nyt hallituksen piirissä tähän asiaan rotua. On hyvä uutinen koko eduskunnalle mut-
ta myöskin riippumattomalle suomalaiselle medialle ja vapaalle journalismille, että vies-
tintäministeri Bernerin suuri ajattelu siitä, että nämä asiat ovat parlamentaarisissa kouris-
sa, otetaan nyt tosissaan. Minä toivon todella, että kun aloitatte tämän työn, niin aidosti
nämä kaikki asiat ovat pöydällä ja aidosti teette hyvää työtä Yleisradion toiminnan hyväk-
si, koska siinä on kysymys tärkeästä suomalaisesta arvovalinnasta — tavasta ajatella, että
myöskin tiedonvälityksen alalla on julkista palvelua ja sitä pitää jatkossakin olla ja vaikka
yksikään muu lehti ei liikahtaisi, niin ainakin tältä osin jokaisella suomalaisella on mah-
dollisuus päästä tämän tiedonvälityksen piiriin. Siltä osin korostan todella, että minusta on
suuri saavutus tämä teidän viestinne ja omalta osaltani haluan sitä olla myös tässä salissa
tukemassa. Toivon onnea ja menestystä tälle projektille ja korostan vielä, että aina kun ol-
laan parlamentaarisessa pöydässä, niin me joudumme kestämään sen, että jokaisen pitää
olla kyydissä loppuun asti, ja pitää aidosti antaa tälle keskustelulle vapaat kädet. Silloin me
teemme sitä suurta historiaa, 40-luvulta asti, jossa me aidosti toteamme, että Yleisradio on
eduskunnan radio.

Arvoisa puhemies! Nyt on puolet puheesta käytetty, mutta muutamia eväitä ja muistu-
tuksia vielä tälle matkalle.

Ensinnäkin on hyvä todeta, että kun on arvioitu Yleisradiota ja sen toimintaa — eli tätä
julkista palvelua, sen tehtävien laajuutta ja yksittäisiä tehtäviä — sekä tätä rahoitustasoa,
jolla palvellaan sitten tätä tehtävien tekemistä, mutta myöskin kaiken kaikkiaan sitä, että
Yleisradiolla on veronmaksukykyisiä asiakkaita eli niitä suomalaisia, jotka turvaavat tä-
män Yleisradion olemassaolon, ja tätä kokonaisuutta kun käsitellään, niin kaikki se on pe-
rustunut erittäin pitkään ja vaivalloiseen työhön. Ei yhtenä yönä saatu aikaisemmin viime
hallituskaudella Yle-ratkaisua tehtyä. Sen arvo on se, että nyt olisi hyvä rauhoittua mietti-
mään, että se vanha järjestelmä, joka meillä oli käytössä, johti siihen, että meillä oli televi-
siolupatarkastajat suomalaisilla ovilla, järjestelmä oli jo vanhentunut ja piti myöntää, että
uutta tarvittiin. Mutta oli kolme hallituskautta aktiivisesti yritetty löytää Yle-ratkaisua.
Siksi tämä on erityisen tärkeätä, että kun tämä ratkaisu kaikkien puolueiden välillä löydet-
tiin, niin myös oppositio sai tässä olla puhtaalta pöydältä mukana, aivan viimeiseen asti
sana oli yhtä vapaa kuin kaikilla muillakin. Eli oli kahdeksan ääntä, ja kun kaikilla oli sama
ääni, niin silloin syntyi Yle-ratkaisu.

Tältä osin, kun tämä Yle-ratkaisu sitten syntyi silloin 2011 hallituskauden ensimmäisen
vuoden syksyllä, ja jouluun mennessähän tämä uudistus saatiin silloin valmiiksi, syntyi täl-
lainen poliittinen kannanottolausuma, ja tässä lausumassa on erittäin tärkeitä näkökulmia,
joissa lähtökohtana oli juuri se, että me lähdimme siitä, että yhdessä asioista sovitaan jat-
kossakin. Eli puheenjohtajat silloin edellyttivät, että tämä parlamentaarinen ratkaisu pitää
myöskin tulevina vuosina. Se piti sekä indeksileikkauksia ajatellen, Yleisradion rahoitus-
tasoa tai tehtäviä ajatellen. Tältä osin nämä kaikki lukevat tässä kannanotossa. Koska olen
näitä kohtia jo siteerannut viime keskustelussa, niin pyrin nyt vain summaamaan tämän
lähtökohdan.

Tämän lausuman pohjalta ruvettiin valmistelemaan valtioneuvoston periaatepäätöstä,
joka syntyi sitten kuluvan vuoden 2012 aikana. Haluan todella huomauttaa, että siinä peri-
aatteessa vahvistetaan jälleen kerran se, että Yleisradio-asioita voidaan hoitaa juuri parla-
mentaariselta pohjalta. Siinä samassa periaatteessa vahvistettiin myöskin se, että näitä iso-
ja muutoksia tehdään vain ja ainoastaan yhdessä. Tältä osin tämä periaatepäätös oli toistu-
ma siitä lausumasta, jonka eduskuntaryhmät silloin aikoinaan tekivät. Tältä pohjalta syn-
15



Pöytäkirjan asiakohta PTK 50/2015 vp
tyivät Yle-lait eli rahoituslaki ja tämä Ylen tehtäviä ja Ylen asemaa koskeva lainsäädäntö.
Nyt näissä — kun käydään läpi tarkkaan — yleisperusteluissa toistetaan nämä samat van-
hat linjaukset, ja siltä osin on tärkeätä muistaa eduskunnassa, että Yle-ratkaisut ovat jatkos-
sakin tämän parlamentaarisen suojeluksen alla, ja nimenomaan on todettu, että Ylen riip-
pumattomuus perustuu siihen, että kaikki asiat tehdään yhdessä parlamentaarisesti sopien.

Koska olen jo viime kerralla näitä lauseita siteerannut täällä, kun tämä asia viimeksi jäi
pöydälle, niin päätän nyt näin lyhyeen toivottamalla onnea ja menestystä tälle työlle. To-
tean ministeri Bernerille, että pitäkää hatustanne kiinni, se on tuulinen paikka, mutta kah-
deksalla eri äänellä, yhtä vahvalla ja tasapaksulla äänellä, saatte aikaan sen, että syntyy sel-
lainen Yle-ratkaisu, joka kestää myös tässä ajassa. Minä vielä kehotan teitä olemaan yhtä
tiukkana jatkossakin. Jos joku yrittää tontillenne, niin pitäkää siitä kiinni, että ministerin
ääni, se on kyllä hallituksen talossakin.

17.09 Anna-Maja Henriksson r: Fru talman, arvoisa puhemies! Jag ska inte upprepa det
som tidigare minister Kiuru framförde, men jag vill konstatera det, att det gjordes ett
enormt arbete under Kiurus ledning under den förra valperioden. Då kom man också över-
ens om de gemensamma spelreglerna för Rundradion, och nu är det viktigt att man håller
sig till de spelreglerna. 

Jag var jätteorolig här i ett skede av den här processen att regeringen nu hade glömt bort
de här spelreglerna, och det verkade som om regeringen skulle ha varit lite ute på villovä-
gar. Nu har man kommit tillbaka, och tack än en gång till minister Berner för det. Jag tror
att vi har alla förutsättningar att lyckas när vi sätter oss vid samma bord och funderar hur vi
ska ha det framöver, också gemensamt när det gäller de övriga frågorna som behöver dis-
kuteras.

Vielä kerran: Sen verran on hyvä muistaa, ihan niin kuin edustaja Kiuru, edellinen minis-
teri, joka vastasi edellisellä hallituskaudella siitä, että me saimme ehdotuksen Yle-laista ja
saimme myös uuden rahoitusjärjestelmän, että siinä samassa yhteydessä tehtiin erittäin tär-
keitä periaatepäätöksiä juuri siitä, mitkä ovat ne pelisäännöt eduskunnassa. Tässä yhdessä
vaiheessa olin hyvin huolissani siitä, että nykyinen hallitus olisi unohtanut nämä pelisään-
nöt. No, nyt niistä on sen verran muistutettu, että nyt on hienoa nähdä, että palataan takai-
sin siihen malliin, missä Yleisradion asioita pitääkin hoitaa elikkä parlamentaarisessa ryh-
mässä. Olen siitä iloinen, että ministeri Berner nyt on saanut tukea myös hallituksen sisällä
tälle ajattelulle.

Myös edustaja Kivelän esittämiin näkökohtiin on hyvä yhtyä. On hienoa, että on ole-
massa myös hallitusrintaman sisällä edustajia, jotka uskaltavat sanoa suoraan myös, mitä
ajattelevat, ja tässä asiassa hyvä näin.

Täytyy muistaa edelleen, että Ylellä on erittäin tärkeä tehtävä. Ylellä on myös hyvin tär-
keä tehtävä, mitä tulee sivistykseen ja sivistyksen ylläpitämiseen tässä maassa. Siinä mie-
lessä, vaikka on erittäin hyvä, että meillä on myös mainoskanavia, muita kanavia, niin tätä
näkökohtaa ei saa koskaan unohtaa, ja sen takia on syytä pitää huoli siitä, että meillä on
riippumaton Yleisradio myös tulevaisuudessa, joka ei ole riippuvainen siitä, ketkä tai mit-
kä puolueet ovat juuri sillä hetkellä hallituksessa. Se on koko maan etu. — Kiitos.

17.12 Pia Viitanen sd: Arvoisa puhemies! Tulen varmuuden vuoksi tänne, kun äsken ei
meinannut se 2 minuuttia ihan riittää. — Varmasti on ihan syytä todeta, että on hyvä, että
16



Pöytäkirjan asiakohta PTK 50/2015 vp
meillä on viestintäministerinä ihminen, joka ymmärtää tämän Ylen julkisen palvelun teh-
tävän merkityksen ja sen, että parlamentaarisesti näitä asioita on syytä viedä eteenpäin.
Varmasti tässä voin yhtyä edellisen ministerin Kiurun kiitoksiin tässä yhteydessä ja omalta
osaltani myös edustaja Henrikssonin tavoin muistuttaa ja kiittää siitä, että Krista Kiuru
omana ministeriaikanaan muisti tämän parlamentaarisuuden ja vei kovalla työllä Yle-lakia
näiden periaatteiden siivittämänä eteenpäin.

Mutta sen takia vielä pyysin yhden puheenvuoron — olen monta jo käyttänyt tästä Ylen
asemasta, mikä on todella tärkeä — että täällähän tuli juuri ilmi keskustelussa myös se, että
yhteiskunnassa ei missään tapauksessa kannata pistää vastakkain sitä, että meillä on hyvä,
toimiva Yleisradio, ja sitten kaupallisen median toimintaedellytyksiä. Me elämme hyvin
vaikeassa median murroksessa, ja kaupallisellakin medialla on todella, niin kuin olemme
nähneet, vaikeita aikoja, isoja haasteita, ja siksi myös yhteisesti meidän on kyettävä toimi-
maan niin, että toimintaympäristö myös tällä kaupallisella medialla säilyy sellaisena, että
meillä kaiken kaikkiaan Suomessa pystyy olemaan laadukas, vahva, monipuolinen, moni-
arvoinen media ja tiedotusvälineet. Tämä on todella, kuten täällä todettiin jossain aikai-
semmassa puheenvuorossa, myös sananvapauden kannalta erittäin tärkeä asia kaikkinensa.

Sen verran palaan siihen viime kauden tilanteeseen, että silloin puhuttiin aika paljon leh-
distön tulevaisuudesta. Meillä lehdistöasiain neuvottelukunnan työ valmistui, ja sen seu-
rauksena nimitin selvitysmies Tuomas Harpfin käsittelemään sitten jatkotoimia, mitä voi-
simme tehdä tässä haasteellisessa tilanteessa. Tämän työn seurauksenahan silloin linjat-
tiin, että elinkeinotukia uudelleen kohdentamalla tuli tällainen innovaatiotuki, jonka tar-
koituksena oli määräaikaisesti toimia tämän vaikean digitaalisen murroksen eteenpäin aut-
tajana, ja tämänkaltaisia asioita silloin toteutettiin yhteensä 30 miljoonaa tässä.

Mutta jäi tosiaan, kuten mainitsin tuossa aiemmassa puheenvuorossa, muutamia ihan
harkinnan arvoisia esityksiä ja periaatteita hänen työssään vielä toteuttamatta. Yksi tieten-
kin, mistä aika paljon tänä päivänä puhutaan, liittyy muun muassa tähän arvonlisäverokoh-
teluun. On ollut hyvä, että myös tällä kaudella on jatkunut se keskustelu siitä, että tämä di-
gialvi pitäisi pyrkiä korjaamaan. Siihen tietenkin liittyy pieniä haasteita sieltä Euroopan
unionin kautta, mutta joka tapauksessa se on tärkeä periaate viedä eteenpäin.

Mutta Tuomas Harpfilla oli myös sellainen mielenkiintoinen ajatus, kun hän ihan oikein
totesi sen, että kaiken kaikkiaan meillä mediatuet ovat Pohjoismaiden pienimmät ja lehdis-
tön alvi ja ylipäätään kaupallisen median verotuskohtelu on hyvin korkeaa kansainvälises-
ti katsottuna, että pitäisi pohtia sellaista mahdollisuutta esimerkiksi osana isompaa arvon-
lisäveroratkaisua, että laskettaisiin median ja lehdistön tilausten arvonlisävero alimmalle
EU:n mahdollistamalle tasolle eli 5 prosenttiin ja samalla luonnollisesti tähän yhdistettäi-
siin tämän digitaalisen median alvi.

Tällaiset ehdotukset ovat ehkä sellaisia tulevaisuuden ehdotuksia, ja toivoisin myös näi-
tä käsiteltävän ihan vakavasti tässä jatkotyössä ja työryhmän toimesta, joka nyt on asetet-
tu, ja myös ministerin ja ministeriön toimesta, koska kaikki varmasti myönnämme, että se,
että turvaamme moniarvoisen tiedonvälityksen, on kyllä tämän yhteiskunnan yksi iso pe-
ruspilari.

17.16 Eeva-Maria Maijala kesk: Arvoisa puhemies! Tässä on nyt kuultu useita hyviä pu-
heenvuoroja, missä on korostettu tämän demokratian merkitystä ja parlamentaarisuuden
merkitystä, jotka molemmat ovat tässä Yleisradion toiminnassa erittäin tärkeitä asioita.
Tärkeää on todellakin se, että tätä toimintaa voidaan valvoa ja se on julkista.
17



Pöytäkirjan asiakohta PTK 50/2015 vp
Mutta sitten pari asiaa haluaisin ottaa tässä esille, elikkä sen, mikä on Ylen merkitys näin
alueellisesti. Itse lappilaisena toimijana olen saanut kokea moneen kertaan sen, että jos ei
Ylen toimintaa laajemminkin ole olemassa, niin Lapista ja varsinkin syrjäseuduilta ei saa-
taisi tietoja tulemaan julkisuuteen. Yle on ainoa, joka todellisuudessa pystyy tällä hetkellä
tuottamaan tietoa ja tiedollisia palveluja myös semmoisilta alueilta, missä ei kaupallisella
tavalla asioita pysty hoitamaan.

Sitten toinen asia ovat nämä kieliasiat. Esimerkiksi saamenkielinen julkisuus, saamen-
kielinen radiotoiminta ei onnistuisi todellakaan ilman Ylen toimintaa, jota tarvitaan siinä,
että me jatkossakin voisimme näitä vähemmistökieliä, joita jatkossa tulee Suomessa ole-
maan yhä enemmän, niitäkin tuoda esille tässä yleisessä tiedonvälityksessä. Kiitos ja hy-
vää jatkoa tälle toiminnalle!

Keskustelu päättyi.

Asia lähetettiin liikenne- ja viestintävaliokuntaan.
18


