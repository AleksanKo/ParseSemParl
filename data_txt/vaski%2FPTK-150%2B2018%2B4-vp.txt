















































DEM288D.tmp.xml


Pöytäkirjan asiakohta PTK 150/2018 vp
Pöytäkirjan asiakohta 

PTK 150/2018 vp

Täysistunto

Keskiviikko 30.1.2019 klo 13.59—15.40

4. Keskustelualoite Suomen ulko- ja turvallisuuspolitiikan työkaluista kansainvälisiin kon-
flikteihin ja humanitaarisiin kriiseihin vastaamiseksi

Keskustelualoite KA 19/2018 vp

Keskustelu

Toinen varapuhemies Tuula Haatainen: Päiväjärjestyksen 4.  asiana on ajankohtaiskes-
kustelu Suomen ulko- ja turvallisuuspolitiikan työkaluista kansainvälisiin konflikteihin ja
humanitaarisiin kriiseihin vastaamiseksi.

Ulkoasiainvaliokunnan puheenjohtaja Matti Vanhasen puheenvuoron jälkeen, joka kes-
tää 5 minuuttia, puheenvuoron käyttää ulkoministeri Timo Soini, samoin 5 minuuttia. Tä-
män jälkeen myönnän 1 tai 2 minuutin pituisia vastauspuheenvuoroja harkitsemassani jär-
jestyksessä. Vastauspuheenvuorot varataan V-painikkeella. 

Tähän keskusteluun varataan yhteensä korkeintaan puolitoista tuntia aikaa.

Keskustelu

14.03 Matti Vanhanen kesk (esittelypuheenvuoro): Arvoisa puhemies! Ajatus tälle kes-
kustelulle syntyi ulkoasiainvaliokunnan puitteissa viime vuoden lopulla, kun tiedot Jeme-
nin koko ajan heikkenevästä turvallisuustilanteesta ja humanitaarisesta kriisistä lisääntyi-
vät merkittävästi. Silloin kun kolme neljäsosaa jonkin maan väestöstä on välittömän huma-
nitaarisen avun ja suojelun tarpeessa, on tarve laajalle kansainväliselle keskustelulle. Jou-
lukuussa käydyt Tukholman neuvottelut olivat rohkaiseva askel Jemenin kriisin ratkaise-
misessa, mutta valitettavasti tilanne maassa ei edelleenkään ole hyvä. Asia on edelleen pi-
dettävä esillä ja siihen on haettava ratkaisuja. 

Erityisesti Jemenin kriisi on osoittanut, että humanitaariseen apuun ja sen perille pää-
syyn on kiinnitettävä suurempaa huomiota. Avun osalta useat järjestöt ovat kiittäneet Suo-
mea siitä, ettemme korvamerkitse kaikkea kansainvälisille järjestöille annettua apua.
Yleistuki ja kohdentamaton apu lisäävät avun nopeutta ja tehokkuutta. Tästä on tärkeä pi-
tää kiinni jatkossakin. Kansainvälisillä järjestöillä on oltava varoja, joilla ne voivat reagoi-
da heti muuttuviin tilanteisiin odottamatta erikseen järjestettäviä avunkeräyskonferensseja.

Humanitaariset kriisit esiintyvät useimmiten maissa, joissa on käynnissä aktiivinen kon-
flikti. Sodan käynnin välineeksi on noussut enenevässä määrin humanitaaristen toimijoi-
den pääsyn estäminen sitä tarvitsevien luo. Pääsy on usein rajoitettu, ja myös humanitaari-
set toimijat ovat joutuneet hyökkäysten kohteeksi. Suomen on itse ja osana Euroopan unio-
nia toimittava konfliktien päättämisen puolesta ja avustusjärjestöjen toimintaedellytysten
turvaamiseksi. Tässä onnistumiseksi on niin sanotun suhdeverkoston oltava kunnossa. On
pystyttävä vaikuttamaan myös perinteisten valtiotoimijoiden ulkopuolisiin toimijoihin,
jotka näillä alueilla pitävät valtaa. 
 Tarkistettu
4.0



Pöytäkirjan asiakohta PTK 150/2018 vp
Tarvitaan myös vahva EU, joka toimii yhteisesti sovittujen pelisääntöjen mukaan kan-
sainvälisten konfliktien ratkaisemiseksi. Avoimesti on mielestäni nostettava esiin kysy-
mys myös siitä, olisiko unionin kyettävä käyttämään myös kriisinhallintajoukkoja avun pe-
rille menon ja kuljetusreittien varmistamiseksi. Niin sanottuja nopean toiminnan joukkoja-
han ei ole kertaakaan käytetty. Jos välineinämme ovat vain diplomatia ja raha, silloin tilaa
ottavat toimijat, jotka häikäilemättä käyttävät myös fyysistä valtaa. 

Sodan osapuolten ohella monet kansainväliset toimijat ovat keskeisiä vaikuttajia kon-
fliktien jatkumiseen. Asevienti on tärkeä tällainen tekijä. Siksi oli tärkeää, että hallitus lin-
jasi aseviennin vientiluvista pidättäytymisestä Jemenin sodan osapuolille. Tämä on toimin-
talinja, jota tulee noudattaa myös jatkossa vastaavissa konflikteissa.

Arvoisa puhemies! Rauha ja turvallisuus, ihmisoikeuksien toteutuminen ja kehitys eivät
ole kestäviä ilman naisten ja nuorten osallistumista. Suomi edistää jo nyt naisten tehokasta
osallistumista rauhanprosesseihin. Tämän tulee pysyä Suomen ulkopolitiikan painopistee-
nä myös jatkossa hallituspohjasta riippumatta. 

Kun konflikteista puhutaan, ei voida sivuuttaa Afrikkaa. Kaikista tärkeintä on panostaa
konfliktien ennaltaehkäisyyn, ja tässä onnistumiseksi Suomenkin tulee nykyistä ponnek-
kaammin miettiä uudenlaisia keinoja Afrikan kehityksen tukemiseen. Ennaltaehkäisyn li-
säksi huomiota on kiinnitettävä konfliktien ratkaisuun kriisinhallinnan keinoin. Afrikka-
yhteistyöllä on selkeä yhteys myös muuttoliikekysymyksiin. Alueellisen vakauden lisää-
minen ja turvaaminen mahdollistaa ihmisten jäämisen kotiseuduilleen. 

Osa nykyaikaista humanitaarisen kriisin kokonaisuutta on se moniulotteinen rakenne,
jonka toisessa päässä ovat kumiveneillä turvapaikkaa Euroopasta hakevat. Tätä usein edel-
tää terrori ja väkivaltaisen voiman käyttö, naisten ja tyttöjen raiskaukset, ihmiskauppa ja
kaikki sellainen valtaa alleviivaava toiminta, joka patistaa ihmisiä pakenemaan. Paossaan
he ovat usein alisteisia toiselle vallankäytölle, salakuljettajien vallalle. Ihmiset käyttävät
perheensä viimeiset rahat matkalipun hankkimiseen. 

Nyt tilanne on ainakin väliaikaisesti muuttunut. EU neuvotteli Turkin kanssa pitäväm-
män rajan, Italia on toiminut Libanonin reitin sulkemiseksi ja Suomi neuvotteli Venäjän
kanssa, miten oma rajamme säilyy toimivana. Tässä on yksi vastaus, mitä tarvitaan, mutta
sitä on täydennettävä järjestelmällä, jossa Afrikasta turvapaikkaa tarvitsevat ja pakolaiss-
tatukseen oikeutetut voivat turvallisesti jo Afrikan puolella saada pakolaisstatuksen.
Emme voi sulkea silmiä siltä todellisuudelta, että Afrikan eritasoisissa kriiseissä on paljon
humanitaarisia ongelmia, joiden ratkaisemisessa meidän on oltava mukana. 

14.09 Ulkoministeri Timo Soini: Arvoisa rouva puhemies! On erittäin hyvä, että edus-
kunta käy tämän ajankohtaiskeskustelun. Valitettavan harvoin esimerkiksi kyselytunnilla
ulko- ja turvallisuuspolitiikan asiat nousevat esiin.

Suomi edesauttaa osaltaan konfliktien ennaltaehkäisyä ja ratkaisua ja huolehtii konflik-
tien ja kriisien keskellä elävien ihmisten elinmahdollisuuksista. Tuoreen maailmanlaajui-
sen Good Country Index -mittauksen mukaan Suomi tuottaa kokoonsa suhteutettuna eni-
ten hyvää ihmiskunnalle. Ulko- ja turvallisuuspolitiikkamme on yksi tekijä tämän sijoituk-
sen takana.

Suomi osallistuu laajasti nykymuotoiseen kriisinhallintaan, jossa painopiste on yhä
enemmän kumppanimaiden oman turvallisuussektorin osaamisen tukemisessa. Afganista-
nissa ja Irakissa olemme Naton ja Isilin vastaisen koalition puitteissa mukana tukemassa
näiden maiden asevoimien kehittämistä niin, että ne lopulta pystyvät itsenäisesti vastaa-
2



Pöytäkirjan asiakohta PTK 150/2018 vp
maan kansalaisten turvallisuudesta ja toimimaan aseellisia ryhmittymiä vastaan. Sama ta-
voite on EU:n koulutusoperaatioissa muun muassa Somaliassa ja Malissa. EU:n siviilikrii-
sinhallintaoperaatiot kehittävät sisäisen turvallisuuden viranomaisten kapasiteettia niin
Ukrainassa, Irakissa kuin eri puolilla Afrikkaa. Etyjin tarkkailuoperaatio Ukrainassa on
keskeisessä roolissa Minskin sopimusten toimeenpanon seurannassa. Kaikkeen tähän Suo-
mi osallistuu oman turvallisuutensa ja kansainvälisen vastuunkannon nimissä.

Suomi osallistuu tällä hetkellä sotilaalliseen kriisinhallintaan yhteensä yli 400 sotilaalla
YK:n, EU:n ja Naton sekä Isilin vastaisen koalition puitteissa. Siviilikriisinhallinnan asian-
tuntijoitamme on maailmalla noin 120. Osallistumistasomme nostamista on tulevien ke-
hysten puitteissa harkittava vakavasti, mikäli haluamme osallistua vahvemmin omaan tur-
vallisuuteemme vaikuttavien laajojen ja osin uusien haasteiden hallintaan. Afrikan kon-
fliktit ja hallitsematon muuttoliike tulevat jatkumaan, ja siihen on puututtava tätäkin kaut-
ta.

Arvoisa rouva puhemies! Rauhanvälitys on keskeinen keino väkivaltaisten konfliktien
ennaltaehkäisyssä ja niiden ratkaisussa. Se on usein ensimmäinen askel sovinnon tiellä, ja
sen avulla voidaan pohjustaa pidemmän aikavälin tukea poliittisten, taloudellisten ja yh-
teiskunnallisten instituutioiden rakentamiselle. Kestävä rauha ei ole mahdollinen, jos yli
puolet väestöstä suljetaan rauhanprosessien ja päätöksenteon ulkopuolelle. Suomi tukee eri
tavoin naisten ja nuorten merkityksellistä osallistumista rauhanprosesseihin ja rauhan ra-
kennukseen. Keväällä 2018 käynnistimme aloitteestani ensimmäisenä maana maailmassa
prosessin kansallisen Nuoret, rauha ja turvallisuus -toimintaohjelman eli niin sanotun
2250-toimintaohjelman laatimiseksi. Pari viikkoa sitten isännöin EU:n ulkoministeriöiden
rauhanvälitystapahtuman yhdessä EU:n korkean edustajan Federica Mogherinin kanssa ta-
voitteena terävöittää EU:n rauhanvälitystoimintaa. Rauhanvälityksen erityisedustajani Jut-
ta Urpilainen oli tässä tilaisuudessa myös läsnä käyttäen puheenvuoron. Hän on muuten-
kin tehnyt menestyksestä työtä fokusoiden nuorten ja naisten rooliin erityisesti Afrikassa.

Myös kehitysyhteistyöllä olemme vaikuttaneet konfliktien ennaltaehkäisyyn tukemalla
yhteiskuntien vakauden vahvistamista. Tasavertaisten taloudellisten mahdollisuuksien
edistäminen on keskeinen keino vaikuttaa konfliktien perimmäisiin syihin. Merkittävä
työllisyyttä ja toimeentulomahdollisuuksia heikentävä tekijä on koulutuksen ja opetuksen
heikko laatu monessa maassa. Vahvistamalla kansalaisten edellytyksiä osallistua päätök-
sentekoon voidaan vähentää konfliktien riskiä. Suomi toimii yhä enemmän hauraissa val-
tioissa ja konfliktialueilla. Juuri siellä avun tarve on suurin.

Arvoisa rouva puhemies! Humanitaarinen tilanne maailmalla jatkuu vaikeana. Noin 100
miljoonaa ihmistä tarvitsee välitöntä apua. Suurimmat tarpeet ovat Jemenissä, jonka ongel-
mia valiokunnan puheenjohtaja Matti Vanhanen äsken hyvin valaisi, ja toivon, että tästä
asiasta käydään keskustelua. Muita kriisipisteitä ovat muun muassa Syyria ja Kongon de-
mokraattinen tasavalta. Suomen humanitaarinen apu tänä vuonna on 72,5 miljoonaa euroa.
Suomi on suhteellisen pieni mutta samalla arvostettu humanitaarisen järjestelmän rahoit-
taja. Suomen tukea tarvitaan tulevina vuosina entistä enemmän.

Aivan lopuksi, arvoisa rouva puhemies, työ kansainvälisiin konflikteihin ja humanitaa-
risiin kriiseihin vastaamiseksi edellyttää kokonaisvaltaista lähestymistapaa. Se tarvitsee
myös laajan parlamentaarisen tuen, ja siksi on tärkeää keskustella tänään tästä aiheesta
koko eduskunnan kesken.
3



Pöytäkirjan asiakohta PTK 150/2018 vp
Toinen varapuhemies Tuula Haatainen: Tämän jälkeen myönnän minuutin mittaisia
vastauspuheenvuoroja. Pyydän painamaan V-painiketta.

14.15 Ilkka Kanerva kok (vastauspuheenvuoro): Arvoisa puhemies! Minuutissa vain
kaksi lyhyttä asiaa:

Ensimmäinen on Ukraina. Syyn jokainen hyvin ymmärtää, miksi Ukraina on tässä suh-
teessa olennainen, ja Etyj siellä tietysti kaikkein keskeisimpänä toimijana yhdessä Ukrai-
nan ja Venäjän kanssa. Tiedämme SMM-projektin, mutta kun Minskin sopimuksen toi-
meenpanosta, niin kuin täällä äsken kuulimme, on myöskin pitkälti kysymys, niin olisiko
mahdollista, että Suomen ulkopolitiikassa — tiedämme hyvin realiteetit — kuitenkin otet-
taisiin entistä vahvemmin tapetille se, kuinka rauhanturvaoperaatio voisi olla vakauttava
askel siinä Ukrainan tilanteen stabilisoinnissa, joka on välttämätön ehto taas myönteisem-
mälle kehitykselle?

Toinen lyhyt asia on, puhemies, se, että kun meillä on sotilaallinen kriisinhallinta, meil-
lä on siviilinkriisinhallinta ja meillä on tietysti konfliktin esto ja rauhanvälitys, niin olisiko
mahdollista näitä erittäin tärkeitä elementtejä [Puhemies koputtaa] toteuttaa yhdessä Poh-
joismaiden kanssa, [Puhemies koputtaa] ettei olisi niin, että jokainen touhuaa vähän omal-
la [Puhemies koputtaa] sektorillaan, ja olisiko mahdollista hakea näille sitä kautta vaikut-
tavuutta nykyistä enemmän?

14.17 Erkki Tuomioja sd (vastauspuheenvuoro): Arvoisa puhemies! Kuulimme erittäin
hyvät puheenvuorot valiokunnan puheenjohtajalta ja ulkoministeriltä, mutta ei voi olla kui-
tenkaan muistuttamatta siitä, että tämä hallitus lähti liikkeelle leikkaamalla 40 prosenttia
kehitysyhteistyöstä ja kirjaamalla, että kriisinhallintaan osallistuisi vain sata sotilasta. Ym-
märrän nyt, että ministeri Soini, jonka puolueen vaatimuksesta nämä tulivat, myöntää tä-
män virheeksi, ja hyvä niin. Nyt meidän on mentävä yhdessä eteenpäin. 

On hyvä, että me varaudumme eri tavoin kriiseihin ja niihin tilanteisiin, mutta yhtä tär-
keätä ja tärkeämpää on pystyä vaikuttamaan ennalta ehkäisevästi, ja siinä ovat tärkeitä tie-
tystikin rauhan välittäminen, aseriisunta, asevalvonta, tällaiset asiat. Näissä toivon, että me
pystyisimme vahvistamaan Suomen osallistumista ja osaamista, niin että meillä olisi
enemmän annettavaa. 

Euroopan unioni on tärkeä, ja pohjoismainen yhteistyö on tärkeätä, mutta Euroopan
unionillakin on käytössään erittäin laaja valikoima instrumentteja, joilla [Puhemies koput-
taa] kriisinhallintaa harjoitetaan, mutta kyky toimia niiden kanssa yhdessä on edelleen liian
heikko.

14.18 Seppo Kääriäinen kesk (vastauspuheenvuoro): Arvoisa puhemies! Edustaja Van-
hanen kiinnitti huomiota tämän humaanitaarisen avun perille saamiseen, joka on kyllä krii-
sin päällä ollessa todella ongelmallinen asia. Euroopan unionillahan on käytettävissään no-
pean toiminnan joukot, johon myös puheenjohtaja Vanhanen viittasi, ja Suomihan tältä
osalta teki omat joukkonsa ikään kuin valmiiksi tilanteita varten Vanhasen ensimmäisen
hallituksen aikana. Niitä joukkoja ei ole tehty varsinaisesti sotimista varten vaan ehkä juuri
tämäntapaisia kriisinhallintatilanteita varten, joissa raivataan tietä, että humanitaarinen apu
voitaisiin saada perille. Se oli varmaan se optimitilanne, mihin oikeastaan tähdättiin — ei
oikeastaan sotimiseen vaan tien raivaamiseen, että apua saataisiin perille. Eikös tämä olisi,
herra ulkoministeri ja ministerit siellä muutoinkin, aika sopiva tapa joissakin tilanteissa
4



Pöytäkirjan asiakohta PTK 150/2018 vp
koettaa saada apua perille, tietysti ihan erillisen harkinnan perusteella? Tai miksi sitä ei
voitaisi käyttää, herra ulkoministeri?

14.19 Simon Elo sin (vastauspuheenvuoro): Arvoisa puhemies! Suomi toimii Arktisen
neuvoston puheenjohtajana vielä toukokuun loppuun asti, ja sen jälkeen EU:n puheenjoh-
tajuus siirtyy Suomelle heinäkuun alussa. 

Venäjä lisää sotilaallista läsnäoloaan arktisella alueella, ja suurvallat ovat ylipäätään en-
tistä kiinnostuneempia arktisen alueen taloudellisten mahdollisuuksien hyödyntämisestä.
Kiina julkaisi vuosi sitten arktisen strategian, jossa se kuvailee itseään melkein arktiseksi
valtioksi. Kiina tunnetusti pyrkii sijoituksillaan lisäämään erityisesti poliittista vaikutus-
mahdollisuuttaan. Taloudellinen yhteistyö Kiinan kanssa kuitenkin on todennäköisesti
Suomen kansallisen edun mukaista. 

Arktinen on ollut yksi ministeri Soinin kauden painopistealueista, ja olemme pyrkineet
kasvattamaan Arktisen neuvoston merkitystä. Valtioneuvosto on tilannut Kiinan vaikutus-
vallan kasvusta raportin, joka julkaistaan 12. helmikuuta. On ihan hyvä, ettei olla sinisil-
mäisiä niitten riskienkään suhteen, mitkä tähän asiaan liittyvät. Mutta kysyisin ministeri
Soinilta: millaisena näette Kiinan kasvavan roolin arktisen alueen, maailmantalouden ja
myös ulko- ja turvallisuuspolitiikan osalta, joissa heidän merkityksensä [Puhemies koput-
taa] kasvaa vuosi vuodelta?

14.20 Tom Packalén ps (vastauspuheenvuoro): Arvoisa puhemies! Rauhanrakentamises-
sa Suomella on pitkät ja hienot perinteet. Suomi voisi kuitenkin ottaa entistäkin kunnian-
himoisemman roolin tällä saralla. Suomi voisi olla rauhanrakentamisen suurvalta, mutta
tämä tarvitsisi huomattavasti suurempia panostuksia kuin mitä siihen kehitysavusta laite-
taan. Täytyy muistaa, että rauhanrakentaminen on sitä parasta kehitysapua, jota kriisissä
olevat maat tarvitsevat. Onnistuakseen rauhanvälityksessä täytyy kaiken toiminnan perus-
tua laadukkaaseen analyysiin, eri osapuolten kunnioittamiseen neuvottelukumppaneina,
vaikka se ei varmasti aina ihan helppoa olekaan, ja tietysti välittäjien puolueettomuuteen.

Pelkkä taloudellinen panostus ei kuitenkaan riitä, vaan tarvitaan aitoa kunnianhimoa ja
rohkeutta ottaa kokoamme suurempi rooli rauhanvälityksessä suurvaltana. Haluaisinkin
kysyä arvon ministeriltä: voisimmeko ottaa suuremman ja kunnianhimoisemman roolin
rauhanvälityksen suurvaltana?

14.21 Pekka Haavisto vihr (vastauspuheenvuoro): Arvoisa puhemies! On todellakin
niin, että Suomi voisi olla kokoaan suurempi rauhantyössä. On tärkeää, että teemme
YK:ssa, EU:ssa politiikkatason työtä, jota on tehty, mutta on tärkeää myös, että meillä on
käytännön osaamista kenttätasolta ja että suomalaiset järjestöt ja suomalaiset osaajat voi-
vat toimia rauhantyössä. Siihen tarvitaan niitä resursseja, joihin edustaja Tuomioja täällä
viittasi. Kehitysyhteistyön kautta voidaan näitä resursseja jakaa.

Ottaisin tässä esille myös Suomen tulevan puheenjohtajuuskauden ja EU:n roolin rau-
hanrakentajana. Itse asiassa EU on tehnyt aika tärkeää työtä Iranissa; nyt Yhdysvallat on
vähän vetämässä mattoa sen jalkojen alta. EU voisi tehdä paljon enemmän Länsi-Balkanil-
la, Serbia—Kosovo-neuvottelut ovat tärkeitä, rauhan ylläpitäminen Länsi-Balkanilla on
tärkeätä. Ja EU:lla voisi olla paljon, paljon suurempi rooli Afrikassa kuin mitä sillä tänä
päivänä on, ja EU:n pitäisi tätä roolia enemmän ottaa yhteisenä rauhanprosessien tukijana,
ja toivon, että tämä nousisi puheenjohtajuuskaudella myös vahvasti esille.
5



Pöytäkirjan asiakohta PTK 150/2018 vp
14.22 Paavo Arhinmäki vas (vastauspuheenvuoro): Arvoisa rouva puhemies! Kuten ul-
koasiainvaliokunnan puheenjohtaja Vanhanen toi ilmi, niin yksi tämän keskustelun lähtö-
kohdista oli Jemenin hirvittävä sota, hirvittävä kriisi, maailman pahin humanitaarinen krii-
si tällä hetkellä, ja halu keskustella siitä, miten siihen voidaan puuttua, miten voidaan aut-
taa tilannetta. Mutta samaan aikaan on paljon puhututtanut myös se, että Suomi on antanut
vientilupia vuosi toisensa jälkeen Jemenissä sisällissotaa käyville maille: Saudi-Arabiaan,
Arabiemiraatteihin.

Hallitus on nyt lopulta tehnyt päätöksen, että uusia vientilupia ei anneta, ja senkin vasta
sen edessä, kun se tiesi, että eduskunnan ulkoasiainvaliokunta oli ottamassa asiaan kantaa.
Näissä asioissa pitäisi olla huomattavasti tarkempi jatkossa, miettiä sitä, mikä meidän roo-
limme maailmassa on. Ja tällaisiin maihin, jotka käyvät sotaa, ei pitäisi viedä puolustustar-
vikkeita tai aseita eikä niistä myöskään pitäisi niitä ostaa, jos kannamme sen roolimme krii-
sien välittäjänä.

14.24 Pertti Salolainen kok (vastauspuheenvuoro): Arvoisa rouva puhemies! On sääli,
että Euroopan unioni on tässä vaiheessa aikamoisessa heikkouden tilanteessa. Meillä on
brexit, meillä on poukkoilevat Itä-Euroopan jäsenmaat ja monia sisäisiä vaikeuksia Euroo-
pan unionin jäsenmaissa. Tämä on sikäli huono tilanne, että meitä haastetaan Euroopan
unionina sekä Yhdysvaltojen taholta kauppapolitiikassa että myöskin Venäjän taholta mo-
nin tavoin. Nyt tarvittaisiin vahvaa Euroopan unionia, juuri tässä vaiheessa, ja tämä on eräs
seikka, johon Suomi voi vaikuttaa. 

Me tulemme tosiaan Euroopan unionin puheenjohtajamaaksi lähiaikoina. Se tarkoittaa
sitä, että me voisimme miettiä hyvin tarkkaan, millä tavalla me lisäämme jäsenmaiden yh-
tenäisyyttä ja kansainvälistä yhteistoimintakykyä. Se on erittäin puutteellinen ajatellen nii-
tä resursseja. Me olemme taloudellisesti vahvempi kuin Yhdysvallat, mutta olemme erään-
lainen heikko velipuoli [Puhemies koputtaa] kuitenkin täällä Atlantin toisella puolella. Eu-
roopan unionilla on suuri mahdollisuus olla vahvempi, ja Suomella on mahdollisuus vah-
vistaa tätä roolia, kun olemme puheenjohtajamaana.

14.25 Stefan Wallin r (vastauspuheenvuoro): Arvoisa puheenjohtaja! Tuon ehkä tähän
keskusteluun hieman erilaisen vinkkelin:

Jos ne kuuluisat maailmankirjat ovat sekaisin, eräs syy on disinformaatiokulttuuri ja to-
tuudenjälkeisen yhteiskunnan virtuaalivirrat, jotka salakavalasti yrittävät manipuloida
ajattelutapaamme ja jopa äänestyskäyttäytymistämme. Eräs syy, miksi nämä netissä ja so-
siaalisessa mediassa leviävät puolitotuudet ja suoranaiset valheet liian usein uppoavat ih-
misten mieleen, on puuttuva kyky harrastaa lähde- ja mediakritiikkiä, joka puolestaan saat-
taa johtua puuttuvasta yleissivistyksestä. Eräs keskeinen vastaus tähänkin kysymykseen ja
haasteeseen on siis koulutus, koulutus, koulutus mutta ehkä myös tehostettu ulkopolitiikka
ja ehkä koulutusvientipolitiikka.

Kun miettii faktapohjaista tapaa analysoida maailmanmenoa, viestintää, vaikuttamista
ja niin poispäin, Suomi on kieltämättä hyvä esimerkkimaa. Kun taas miettii tapauksia ku-
ten brexit tai USA:n taannoiset presidentinvaalit ja muita kriisejä, joissa faktapohjaisuus
on ollut kaukana todellisuudesta, herää kysymys, voisiko Suomi osallistua entistäkin
enemmän jopa sopimuspohjaisen maailmanjärjestyksen puolustamiseen ja vahvistami-
seen hyväksi havaittujen, yleissivistykseen ja koulutukseen liittyvien käytäntöjen avulla.
Voisivatko vaihtoehtototuuksien hyväksi havaitut [Puhemies: Aika!] torjuntavälineet kuu-
6



Pöytäkirjan asiakohta PTK 150/2018 vp
lua sinivalkoiseen koulutusvientikoriin ja luonnollisesti myöskin poliittiseen ja diplomaat-
tiseen [Puhemies koputtaa] työkalupakkiin, kun maamme osallistuu kansainvälisten kriisi-
en ennaltaehkäisyyn ja ratkaisuihin?

14.26 Sari Essayah kd (vastauspuheenvuoro): Arvoisa rouva puhemies! Täällä on poh-
diskeltu sitä, onko Suomi nyt kokoaan suurempi vai pienempi siinä työssä, mitä tehdään
konfliktien ratkaisussa ja humanitäärisen avun toimittamisessa. Jos katsotaan historiaa,
niin rauhanturvajoukkojen osallisuuden suhteen Suomi varmasti on kyllä kokoaan suurem-
pi toimija maailmassa. Tietysti täytyy todeta, että on ikävää, että tässä hallituskauden alus-
sa tehtiin leikkauksia kehitysyhteistyömäärärahoihin, jotka tietenkin olisivat suurelta osal-
ta olleet edistämässä juuri niitä työvälineitä, joilla pyritään konfliktien ratkaisuun ja toi-
saalta humanitääristen kriisien ratkaisemiseen.

Tämä nopean toiminnan joukkojen muuttaminen tällaiseen kriisiavun toimitusvarmuu-
den parantamiseen, mikä on otettu esille, on varmastikin hyvin kannatettava ja pohdiskel-
tava asia. Tätä kannattaisi Suomen sitten tässä puheenjohtajuuskaudella nostaa omana
aloitteenaan ehdottomasti esille.

Vielä tästä Jemenin kriisistä olisin kysynyt puolustusministeriltä: onko mahdollista nyt
näihin voimassa oleviin sopimuksiin — koska niillä kuitenkin sitten tullaan jatkamaan [Pu-
hemies koputtaa] varaosatoimituksia niihin asejärjestelmiin, jotka ovat tuolla Jemenissä —
sopimusteknisesti vielä puuttua?

14.28 Paavo Väyrynen tl (vastauspuheenvuoro): Arvoisa puhemies! Kansainvälisiin
konflikteihin ja humanitaarisiin kriiseihin vastaamiseksi Suomella on liian vähän työkalu-
ja, ja niitäkin käytetään osittain väärin. Edustaja Tuomiojan tapaan ja edustaja Essayahin
tapaan viittaan tässä siihen rajuun leikkaukseen, joka tehtiin kehitysyhteistyömäärärahoi-
hin tämän nykyisen hallituksen käynnistäessä työnsä. Toisaalta sotilaallisessa kriisinhal-
linnassa voimavaroja on käytetty mielestäni väärin. Aivan liiaksi on sidottu voimavaroja
Afganistaniin ja Irakiin.

Edustaja Kanervan tapaan haluaisin myös ottaa esille Ukrainan kriisin ja kysyä ulkomi-
nisteriltä: voitaisiinko Suomen puolelta tehdä nykyistä enemmän tämän kriisin ratkaisemi-
seksi ja pakotteitten poistamiseksi? Sotilaallisen kriisinhallinnan keinojen lisäksi kannat-
taisi miettiä, voisimmeko tarjota Ukrainalle apua sellaisen perustuslain laatimiseksi, joka
avaisi poliittista tietä ratkaisulle.

14.29 Jutta Urpilainen sd (vastauspuheenvuoro): Arvoisa puhemies! On hyvä, että täys-
istunto keskustelee eri instrumenteista vaikuttaa Jemenin kaltaisiin konflikteihin ja huma-
nitaarisiin kriiseihin.

Yksi instrumentti on asevientipolitiikka, ja on syytä pitää kiinni Suomen pitkäaikaisesta
linjasta pidättäytyä aseiden viennistä sotaa käyviin maihin.

Toinen instrumentti on tuki rauhanvälitystoiminnalle, joka täällä on ollut jo aikaisem-
min esillä. Esimerkiksi Suomen tuki Ahtisaaren perustamalle CMI-järjestölle vaikuttaa
myös Jemenissä. CMI esimerkiksi välittää epävirallisia keskusteluja poliittisesti keskeis-
ten ryhmien välillä.

Kolmas instrumentti on monenkeskisillä foorumeilla vaikuttaminen. Varsinaista rau-
hanprosessia kannattaa edistää YK-raiteella, ja esimerkiksi Jemenin osalta Tukholman
7



Pöytäkirjan asiakohta PTK 150/2018 vp
konsultaatiot joulukuussa olivat askel eteenpäin. EU:n kautta Suomi voi olla myös lisää-
mässä painetta Saudi-Arabian haluun edistää alueellista vakautta.

Arvoisa puhemies! Yhtenä instrumenttina tulisi pohtia myös siviilikriisinhallintaa. Jos
Suomi päättäisi lähettää siviiliasiantuntijoita YK:lle tarkkailemaan esimerkiksi Tukhol-
man sopimuksen toimeenpanoa Jemenissä, mielestäni sitä olisi erittäin helppo tukea myös
oppositiossa.

14.30 Aila Paloniemi kesk (vastauspuheenvuoro): Arvoisa rouva puhemies! Haluan nos-
taa koulutuksen roolin ja merkityksen yhdeksi tärkeimmistä prioriteeteista kehityspolitii-
kassamme, kehitysyhteistyössämme. Laadukas peruskoulutus, ammatillinen koulutus ja
opettajien koulutus ovat aivan olennainen kehittämiskohde sekä kehittyvissä maissa että
myös hauraissa valtioissa. Suomella on siinä huippuosaamista, kuten me kaikki tiedämme.

Kehitysyhteistyön merkitys ohjelmatyössä on oleellinen, sillä se on osa ulko- ja turval-
lisuuspolitiikan kokonaisuutta. Alueelliset konfliktit, ilmastonmuutoksen eteneminen, ää-
riliikkeet, tarttuvat taudit ja monet muut uhat heikentävät maapallomme turvallisuutta ja
ovat myös juurisyitä pakolaisuudelle. Ongelmiin on vastattava kokonaisvaltaisella kehitys-
yhteistyöllä ja kehityskumppanuudella, kriisinhallinnalla ja rauhanvälityksellä.

14.31 Jaana Pelkonen kok (vastauspuheenvuoro): Arvoisa rouva puhemies! Seurauksen
hoitaminen on aina raskaampaa ja kalliimpaa kuin ennakointi, kuten kaikki tiedämme, in-
himillisestä kärsimyksestä puhumattakaan. On siis olennaista pyrkiä estämään ihmisten
tarve jättää kotinsa, perheensä ja maansa pakon edessä. Tehokkaimmat lääkkeet tähän ovat
konfliktien ja ilmastonmuutoksen kuriin saaminen sekä tyttöjen ja naisten koulutus sekä
seksuaalikasvatus, kuten täällä muissakin puheenvuoroissa on tänään jo nostettu esiin. On
laskettu, että jokainen naisten ja tyttöjen seksuaali- ja lisääntymisterveyteen sijoitettu euro
tuottaa 120 euron hyödyn kansantaloudelle. Itsekkäästi ajatellen siis sijoitus kehitysmai-
den tyttöjen koulutukseen on samalla sijoitus myös meihin itseemme. Kun halutaan kat-
kaista sukupolvelta toiselle periytyvä köyhyys, on tyttöjen koulutus avainasemassa. Suo-
men jos minkä maan tulisi tämä tietää ja tätä samaa lääkettä myöskin muille tarjota ja vie-
dä.

14.32 Tiina Elovaara sin (vastauspuheenvuoro): Arvoisa puhemies! Hyvä ulkoministeri
Soini, on vaikea kuvitella tilannetta, jossa vanhempi joutuu valitsemaan, kumman lapsis-
taan hän ruokkii ja kumman antaa menehtyä nälkään. Tässä tilanteessa Jemenissä ollaan
oltu jo pitkään, ja on selvää, että Arabian niemimaan kärki kiinnostaa suuria naapureita öl-
jykuljetusten takia. Tämän vuoksi YK:lla olisi tässä tehtävää. Tärkeää olisi saada Hodei-
dan satamakaupunki YK:n hallintaan, jotta humanitaarinen ja ruoka-apu pääsisivät perille.
Sen lisäksi oleellista olisi Sanaan lentokentän avaaminen ja sotavankien vaihdon aloittami-
nen. Näkeekö ulkoministeri näissä etenemisen mahdollisuutta? Jemenin sodan ratkaisuis-
sa olisi oltava laaja sisäinen neuvotteluryhmä — nyt ulkomaat ovat siellä liian voimakkaas-
ti — ja voisi olla hyvä antaa hutheille oikeus rakentaa pohjoiseen. Mitä ajattelette näistä?

Toinen varapuhemies Tuula Haatainen:  Otetaan vielä yksi debattipuheenvuoro, ja sit-
ten ministeri vastaa.
8



Pöytäkirjan asiakohta PTK 150/2018 vp
14.33 Leena Meri ps (vastauspuheenvuoro): Arvoisa puhemies! On tärkeää, että varau-
dumme kriiseihin, ja rauhan ja demokratian edistäminen on siinä yksi keino.

Mutta tähän keskusteluun kaipaisin keskustelua siitä, minkä tiedämme kaikki, että Afri-
kan väkimäärä kasvaa tällä hetkellä niin, että YK on ennustanut vuoteen 2050 mennessä
sen nelinkertaistuvan Euroopan väkilukuun verrattuna, eli 2,4 miljardiin — se on miljardin
lisäys nykyiseen. Olisin kysynyt: mitä me teemme tälle asialle esimerkiksi osana kehitys-
apua? Me emme oikeastaan koskaan kehtaa kysyä sitä, miten he suunnittelevat tätä väes-
tönkehitystä. Jokainen ymmärtää, että kun tulee vedestä, ruoasta ja tilasta taistelu, niin tu-
lee lisää konflikteja. Vaikka me laittaisimme miljardikaupalla rahaa, niin se on elämän to-
siasia, että kun tila ja ruoka loppuu, niin konflikteja tulee. Kysyisin ministeri Soinilta: kes-
kustellaanko näistä koskaan niissä pöydissä, kun tuntuu, että tämä on semmoinen aihe, että
sitä ei oikein kehdata ottaa esille?

Toinen varapuhemies Tuula Haatainen:  Sitten vastauspuheenvuoro, ministeri Soini, ol-
kaa hyvä, 5 minuuttia.

14.34 Ulkoministeri Timo Soini: Arvoisa rouva puhemies! Yritän vastata mahdollisim-
man moneen kysymykseen ja kiitän puheenvuoroista, koska pohdinta on myös arvokasta.

Jos aloitetaan tästä Ukraina-tematiikasta, niin on hyvin ikävää, että kehitys kohti kestä-
vää konfliktin ratkaisua on todella kitkuinen. Ja nyt näyttää siltä, että mitään isompaa ei ole
saavutettavissa ennen Ukrainan presidentinvaaleja, [Ilkka Kanerva: Ja parlamenttivaale-
ja!] ja näinhän tämä ei saisi olla, mutta näin tämä näyttää olevan. Mutta aivan kuten edus-
taja Kanerva, puolustusvaliokunnan puheenjohtaja, totesi, meillä pitää jatkuvasti olla aloit-
teita ja toimia, joilla päästäisiin eteenpäin. Tässä konfliktissa yksi iso ongelma on, että
EU:lla ei ole mitään jakkaraa missään pöydässä siellä, kun katsotaan esimerkiksi, että on
Normandia-ryhmä, jossa on Ranska ja Saksa ja konfliktin osapuolia, mutta ei Euroopan
unionia missään. Sitten meillä on Etyjin muita aktiivisia toimijoita, joita pitäisi käyttää täs-
sä asiassa. Mutta perusongelmahan on tietysti se, että Venäjä laittomasti pakkoliitti Krimin
itseensä kansainvälisen oikeuden vastaisesti, ja siitä tässä on kysymys.

Sitten kun mennään Syyriaan: Ehkä kolme- ja puolisataatuhatta kuollutta ihmistä. Edes-
mennyt YK:n pääsihteeri Kofi Annan teki oman esityksensä Syyrian konfliktin ehkäisemi-
seksi ja ratkaisemiseksi vuonna 2012. Sitä ei hyväksytty, sitä ei toteutettu. Nyt on seitse-
män vuotta mennyt, satojatuhansia ihmisiä kuollut. Tässä nähdään, että jos ei kansainväli-
nen yhteisö, ja nimenomaan suurvallat, tue näitä ratkaisuja, niin tässä on sitten tulos, ja me
olemme seurausten kanssa tekemisissä.

Ja Syyrian konflikti ei ole ohi, ihmisiä kuolee joka päivä. Sama heijastuu Irakiin: paljon
kuolleita, Isil edelleen lyömättä. Jos ajatellaan tätä puolta, niin esimerkiksi nyt sitten kur-
dit, jotka ovat tehneet valtavan työn tämän raakalaismaisen järjestön juurimiseksi, ollaan
ikään kuin jättämässä vähän niin kuin tyhjän päälle Syyrian pohjoisosissa, ja tämä uhkaa
johtaa siihen, että kurdit liittoutuvat sitten al-Assadin kanssa, jonka hirmuhallinto on tap-
panut kolme- ja puolisataatuhatta ihmistä. Ja koko tämä kyyninen peli johtuu siitä, että
meidän monenkeskinen kansainvälinen sääntöpohjainen yhteistyö on rappiolla ja YK:ssa
isot P5- eli niin sanotut pysyvät jäsenmaat kyynisesti joko eivät ota kantaa näihin asioihin
tai pyörittävät omalta osaltaan asioita.

Sama pätee Jemeniin. Sota on siellä ollut käynnissä pitkän, pitkän aikaa. On suorastaan
kyynistä mutta samalla jollain tavalla tälle ajalle tyypillistä, että lehtimies Khashoggin
9



Pöytäkirjan asiakohta PTK 150/2018 vp
murha, joka oli raaka, sai osaltaan aikaan sen, että tämä konflikti tuli sillä tavalla esille, että
oli pakko tehdä jotain. Saudi-Arabiaan tuli iso paine, oli pakko tehdä jotain. Meillä on alu-
eellisia valtoja — Saudi-Arabiaa, Irania, monia muita — jotka käyvät niin sanottuja proxy-
sotia eli käyvät sotia ja rahoittavat sotia toisten maiden alueella itsekkäistä poliittisista pyr-
kimyksistä johtuen. Tämä on sietämätöntä, ja tätä tehdään jatkuvasti. Sen takia niin EU:ta,
YK:ta, Etyjiä, kaikkia järjestöjä, jotka ovat kansainvälisiä ja sääntöpohjaisia, pitäisi vah-
vistaa. Mutta kaikki suurvallat — Venäjä, USA, Kiina — vetäytyvät näistä tällä hetkellä, ja
tulokset ovat näkyvissä. Ne näkyvät meidän televisiohuoneissamme ja toivottavasti vai-
kuttavat meidän omaantuntoomme. 

Sitten haluan yhden asian tuoda vielä esille. Olen tässä ulkoministeritoiminnassani pyr-
kinyt siihen, että kun meillä on resursseja tässä maassa, niin kuin edustajat Haavisto, Ur-
pilainen ja entinen kansanedustaja Gestrin, niin olen nimittänyt heitä erityisedustajiksi eri
tehtäviin. Meillä on Suomessa ehdottomasti tehtävä niin kuin edustaja Urpilainen sanoi,
että kun on esimerkiksi CMI ja Ahtisaari, jos meillä on henkilöitä, puoluekantaan katso-
matta, jotka ovat päteviä kansainvälisiin tehtäviin, niin heitä pitää käyttää. 

Ja vielä aivan lopuksi asevientiasiasta, johonka edustajat Essayah ja Arhinmäki kiinnit-
tivät huomiota: Se on jatkuvan moraalisen pohdinnan kohteena. Meillä on selvä järjestel-
mä, miten asevientiluvat käsitellään. Ne käsitellään kaikki sekä puolustus- että ulkominis-
teriössä, ja tätä prosessia tarkkaillaan, ja sitten jos muutoksia on tarpeen tehdä, niitä teh-
dään ja tehtiin muun muassa Saudi-Arabian ja Arabiemiraattien kohdalla. 

Toinen varapuhemies Tuula Haatainen:  Jatketaan debattia.

14.40 Matti Vanhanen kesk (vastauspuheenvuoro): Arvoisa puhemies! Ulkoministeri
esitti erittäin hyvän analyysin nykyaikaisesta konfliktien perusluonteesta. On konflikteja,
joissa ei ole enää perinteisellä tavalla kaksi valtiota vastakkain, vaan on sisäisiä konflikte-
ja, joihin ulkopuoliset puuttuvat, joissa osapuolten väliset erot ja rajalinjat on vaikeasti
hahmotettavia, ja sitten kun konflikti tapahtuu olosuhteissa, joissa kansainvälistä lakia ja
oikeutta ja kansainvälisiä sopimuksia ei noudateta, niin silloin tilan ottavat ne, joilla on
kyky ja halu käyttää voimaa. 

Pitää avoimesti tunnustaa, että avoimille demokratioille, niin kuin Euroopan unionissa,
meille on tavattoman korkea kynnys se, että me jollakin tavalla käyttäisimme voimaa, ja
tästä pitää voida puhua, erityisesti tämän avun perille saannin osalta. Useinhan ei mikään
humanitaarinen järjestö halua välttämättä lähteä minkään sotajoukon perässä apua perille
viemään, mutta joskus ratkaisevien lentoasemien tai satamien hallussa pitäminen on äärim-
mäisen tärkeätä, ja jos olosuhteet osuvat kohdalleen, niin kyllä nämä EU:n nopean toimin-
nan joukot voisivat auttaa tässä. Niiden eräs perusideahan oli alkuaan se, että näillä voitai-
siin auttaa humanitaarisissa kriiseissä. Tämä on aihe, josta minusta Euroopassa ja Suomes-
sa pitää käydä [Puhemies koputtaa] poliittista keskustelua, olemmeko valmiita tähän.

14.42 Pertti Salolainen kok (vastauspuheenvuoro): Arvoisa rouva puhemies! Vielä ky-
syisin ministeriltä: nyt kun meille tulee tosiaan tämä puheenjohtajuus, niin minkälaisia
mahdollisuuksia näette sille, että Suomi voisi esittää tämän puheenjohtajuuden aikana eh-
dotuksia, jotka niittaisivat paremmin yhteen tätä nyt hajanaista Euroopan unionia? Siinä-
hän voisi olla myöskin tämä battlegroupien uudistaminen ja sen filosofian muuttaminen,
10



Pöytäkirjan asiakohta PTK 150/2018 vp
mutta tässä on erittäin tärkeätä, että Suomi olisi juuri sopiva maa tekemään tämäntyyppisiä
aloitteita.

14.42 Mika Kari sd (vastauspuheenvuoro): Arvoisa rouva puhemies! Yhdyn ulkominis-
terin arvioon maailman tilanteesta ja kriisien monimutkaisuudesta. Myös itseeni erityisesti
koskee tämä ministerinkin mainitsema kurdien kohtelu tai oikeastaan heitteillejättö. On
hyvä muistaa, että Suomi oli kouluttamassa peshmerga-taistelijoita, kantamassa osaltaan
tätä kansainvälistä vastuuta myös näissä asioissa. Puolustusministeri oli siinä vaiheessa
paikalla, kun puheenvuoroa pyysin, ja olisin oikeastaan lähtenyt kysymään puolustusmi-
nisteriltä, miksei nyt ulkoministeriltäkin, että pitäisikö Suomen kansainvälisen kriisinhal-
linnan sotilaallisella puolella koota enemmänkin operaatioita isompiin kokonaisuuksiin
nykyisen mallin sijaan, jossa Suomi sitoutuu useisiin pienempiin operaatioihin maailmal-
la. Tässä viime keväänä kävimme puolustusvaliokunnan puheenjohtajan kanssa kahdes-
taan Libanonissa, ja totesimme sielläkin, että suomalaiset ovat ranskalaisten ja irlantilais-
ten johtamissa operaatioissa. Olisiko meidänkin oman suorituskyvyn kannalta mielek-
käämpää ottaa enemmän johtovaltioiden roolia itsellemme?

14.44 Ari Jalonen sin (vastauspuheenvuoro): Arvoisa puhemies! Aivan aluksi totean sen,
että Suomi on rauhanturvaamisen suurmaa. Kiitos siitä kaikille siskoille ja veljille. 

Kehitysyhteistyörahojen leikkaamisesta on syytä keskustella, ja yksi sen näkökohdista
on se, meneekö se apu perille vai ei. Useissa näistä valtioista, jotka saavat näitä apuja ja tu-
kia, on ikävä kyllä myös korruptio yksi elementti, mikä on vallassaan, eli tarvitsee tarkkail-
la erittäin tarkkaan, että se apu menee perille. Mutta on syytä keskustella siitä, voidaanko
kehitysyhteistyörahoja kasvattaa ja antaa niin, että se saadaan vastikkeelliseksi, kuten esi-
merkiksi niin, että näitä palautuksia otetaan vastaan, siis turvapaikanhakijan kielteisen pää-
töksen saaneita otetaan vastaan, naisten asemaa korostetaan tai esimerkiksi ilmastonmuu-
tosasia [Puhemies koputtaa] nostetaan esille.

14.45 Emma Kari vihr (vastauspuheenvuoro): Arvoisa puhemies! On tärkeää, että me
käymme tätä arvokasta ja tärkeätä keskustelua tässä. Itse toivon erityisesti, että Suomi on
se maa, joka on varmistamassa sitä, että konflikteissa kiinnitetään erityistä huomiota kai-
kista haavoittuvimmassa asemassa oleviin ryhmiin. Maailmassa elää tällä hetkellä yli 350
miljoonaa lasta konfliktialueilla, yli 4 miljoonaa pakolaislasta ei käy koulua, ja yhä esimer-
kiksi hyökkäyksissä on usein kohteena kouluja. Näistä hyökkäyksistä on tullut arkipäivää
konfliktialueilla.

Lastensuojelujärjestöt ja ihmisoikeusjärjestöt tekevät näillä konfliktialueilla äärimmäi-
sen tärkeää työtä, ja itse toivoisin, että me kuuntelisimme tarkalla korvalla myös niitä pu-
heenvuoroja, joita näiltä toimijoilta tulee. He ovat vedonneet meihin muun muassa siinä,
että humanitäärisen rahoituksen keskiöön nostettaisiin lastensuojelu konfliktissa.

Samaan aikaan toivoisin, että kun käydään tätä ministerin mainitsemaa moraalista poh-
dintaa Suomen aseviennin [Puhemies koputtaa] kriteereistä, niin se pohdinta päätyisi aina
siihen, että konfliktialueille ei päädy suomalaisia sotamateriaaleja.

14.46 Mika Raatikainen ps (vastauspuheenvuoro): Arvoisa puhemies! Ensinnäkin kom-
mentti ulkoasiainvaliokunnan puheenjohtaja Vanhasen aluksi pitämään 5 minuutin pu-
heenvuoroon: Siellä mainittiin jonkinlainen Libanonin ja Italian välinen reitti. Ainakin mi-
11



Pöytäkirjan asiakohta PTK 150/2018 vp
nun tietojeni mukaan tällainen reitti taitaa kyllä olla Libyaan. Kannattaa ehkä karttoja vä-
hän päivittää, tai sitten minä olen tosi kuutamolla, mitä hiukan epäilen. Olen kuitenkin
kymmenen vuotta Lähi-idässä ollut sekä siviili- että sotilaskriisinhallinnan tehtävissä ja
myös kouluttamassa ja johtamassa korruptiontorjuntaa EU:n piikkiin. Eli jotain tiedän.

Yhden asian tiedän kuitenkin: Paikan päällä ihmisten auttaminen on inhimillisesti te-
hokkain ja kustannustehokkain tapa auttaa. On selvää, että ihmisten kuljettaminen, tulemi-
nen tai salakuljettelu tuhansia kilometrejä kotipaikoiltaan Suomeen ei tietenkään ole järke-
vää eikä kestävä ratkaisu sen paremmin Suomen, muodissa olevan ilmastonmuutoksen
kuin lähtömaidenkaan osalta. Joka muuta väittää, ei tunne todellisuutta. Raakaa peliä.

On hyvä, että Suomi on sitoutunut [Puhemies koputtaa] noudattamaan hyvän humani-
taarisen avun periaatteita, ja toivottavasti näin menee jatkossakin.

14.47 Markus Mustajärvi vas (vastauspuheenvuoro): Arvoisa puhemies! Suomella voi-
si olla sekä poliittisesti että resurssien lisäämisen kautta vahvempi rooli kansainvälisten
konfliktien ja kriisien ratkaisussa. Sen poliittisen liikkumatilan hyödyntämisen ensimmäi-
nen ehto on, että Suomi säilyy sotilaallisesti liittoumattomana maana. Tuskinpa Ruotsi-
kaan olisi saanut niin näkyvää roolia Jemenin kriisin ratkaisuyrityksissä, jos se olisi ollut
sotilasliiton jäsen.

Ja tämä resurssien kohdentaminen kyllä huolettaa. Niitä on aivan liian paljon hajotettu
sinne sun tänne, ja missä niitä on sitten keskitetty, ne on keskitetty väärällä tapaa. Suomi on
osallistunut osin Afganistanin sotatoimiin, yli 800 miljoonalla eurolla, ilman että on näky-
vissä mitään oleellista ratkaisua.

Onneksi vasemmistolaiset poliitikot eivät ole enää ainoita, jotka kyseenalaistavat tämän
kohdentamisen ja sotilaallisen läsnäolon Afganistanissa. [Puhemies koputtaa] Esimerkiksi
UPIn Salonius-Pasternak kyseenalaisti tällaisen ratkaisun.

14.48 Erkki Tuomioja sd (vastauspuheenvuoro): Arvoisa puhemies! Kriisit ja konfliktit
eivät synny tyhjästä tai yllättäen. Niillä on usein pitkä esihistoria, ja silloin on tärkeätä, että
on olemassa osaamista, joka pystyy analysoimaan ja puuttumaan ennaltaehkäisevästi,
ajoissa tällaisiin tilanteisiin. Siinä joskus tarvitaan muuten historioitsijoitakin, koska histo-
rioilla on valitettavasti — silloin, kun niitä ei käydä lävitse — taipumus muuttua konflik-
teiksi.

Tämän ennaltaehkäisyn yksi väline on aina se, että pystytään toimimaan nopeasti. Mi-
nisteri mainitsi Syyrian kriisin alun. Silloinhan oli 500 aseetonta tarkkailijaa YK:n lähettä-
mänä. Se oli aivan liian pieni määrä. Sillä oli merkitystä: silloin, kun tarkkailijat olivat pai-
kalla, aseet vaikenivat. Jos heitä olisi ollut 5 000 tai 15 000, voi olla, että tämä ei olisi pääs-
syt tällaiseksi täysimittaiseksi sodaksi leviämään. Emme sitä tiedä, mutta siinäkin oli yksi
menetetty mahdollisuus. Eli Suomen kaltaisilla mailla pitää olla valmius toimia nopeasti ja
toimittaa tarvittavia [Puhemies koputtaa] henkilö- ja muita resursseja näihin tilanteisiin.

14.50 Anders Adlercreutz r (vastauspuheenvuoro): Ärade talman! Venezuelan tilanne
on kaoottinen. Jo Hugo Chávezin aikana taloutta ajettiin järjestelmällisesti ja valitettavasti
tehokkaasti alas, ihmisoikeuksia loukattiin laajasti ja median vapautta rajattiin. Maduro on
tätä vienyt eteenpäin. Koko talous on täysin sekasortoisessa tilassa, ja inhimillinen kärsi-
mys on valtavaa Venezuelan sisällä, ja siitä kärsivät toki myöskin ympäröivät maat.
12



Pöytäkirjan asiakohta PTK 150/2018 vp
Totesitte muutama päivä sitten, että ainoa legitiimi demokraattinen instituutio Venezue-
lassa on parlamentti. Monet eurooppalaiset maat totesivat muutama päivä sitten, että ellei
Maduro julista uusia vaaleja kahdeksan päivän sisällä, niin he tunnustavat Guaidón maan
virallisena presidenttinä. Aikooko Suomi liittyä näitten maiden joukkoon, vai tunnustam-
meko kenties Guaidón jo sitä aikaisemmin? 

14.51 Timo Heinonen kok (vastauspuheenvuoro): Arvoisa rouva puhemies! Suomi on
mukana laajasti kansainvälisessä kriisinhallinnassa, ja se koskettaa tänä päivänä valtavaa
määrää ihmisiä. On paljon perusteltu aina sitä, että me olemme siellä sen takia, että se vah-
vistaa meidän omien sotilaidemme osaamista ja kehittää meidän suorituskykyjä, mutta nyt
entistä vahvemmin olemme siellä siksi, että tilanne sitä vaatii, ja myös riskit näissä tehtä-
vissä ovat koko ajan kasvaneet, ja tämä pitää kyllä Suomessa tunnistaa ja tunnustaa. Tähän
tulee olla myös valmiutta, eli on syytä keskustella avoimesti siitä, että myös riski siihen,
että näissä operaatioissa jotain sattuu, on kasvanut kyllä päivä päivältä. Sen takia haluan
antaa kiitosta niin ulkoministerille kuin puolustusministerille ja koko hallitukselle siitä,
että kriisinhallintapuolen ohjelma on kunnossa ja että vakuutusturva kattaa tänä päivänä
myös näiden naisten ja miesten, ketkä näihin tehtäviin Suomi lähettää, perheen ja läheiset-
kin. 

14.52 Päivi Räsänen kd (vastauspuheenvuoro): Arvoisa puhemies! Ulkoministeri Soini
kuvasi hyvin, miten monimutkaisia kansainväliset konfliktit ja humanitääriset kriisit tänä
päivänä ovat. Kiitos ulkoasiainvaliokunnalle ja edustaja Vanhaselle, että tämä tärkeä kes-
kustelu järjestettiin. 

Suomella on todellakin hieno maine niin sotilaallisen kuin siviilikriisihallinnan osalta, ja
rauhanvälityksessä presidentti Ahtisaaren ansiosta, mutta kiinnitän huomiota myös näiden
kriisien ennaltaehkäisyyn, ja erityisesti siihen, mitä voidaan tehdä kehitysyhteistyön kaut-
ta. On harmillista, että tässä suhteessa ei ole päästy eteenpäin, vaan päinvastoin näitä mah-
dollisuuksia on tälläkin vaalikaudella leikattu. Tästä olisi ollut mielenkiintoista keskustel-
la myös kehitysyhteistyöstä vastaavan ministerin kanssa. Mutta kysyn ulkoministeriltä:
millä tavalla ulkoministeriössä on nyt valmistauduttu näiden ongelmien ennaltaehkäisyyn
ja toimiin tulevaa EU-puheenjohtajuuskautta ajatellen?

14.53 Pilvi Torsti sd (vastauspuheenvuoro): Arvoisa puhemies! Tämä keskustelualoite
todella sai syksyllä alkunsa katastrofaalisesta Jemenin tilanteesta johtuen, ja kiitos kovasti
ulkoasiainvaliokunnan puheenjohtaja Vanhaselle, joka tätä on vienyt eteenpäin.

Itse opin 90-luvun Balkanilla kolme lausetta: ”vaarallisimpia ovat toimettomat nuoret
miehet”, ”väkivalta palaa sotarintamilta koteihin” ja ”aseiden vaiettua sota jatkuu koulujen
luokkahuoneissa”. No kaikkiin näihin vastaus on koulutus, minkä myös edustaja Palonie-
mi ja edustaja Haavisto jossain määrin nostivat esiin. 

Koulutus ja siviilikriisinhallinta ovat siis turvallisuuspolitiikan kovaa ydintä, ja toivoi-
sin, että Suomi nimenomaan tässä suurvalta-asemassaankin korostaisi tätä puolta, koska
muunlaisen turvallisuuspolitiikan korostajia maailmassa on oikeastaan koko ajan enem-
män mieluummin kuin vähemmän. 

Kaikki me, jotka olemme olleet näissä tehtävissä maailmalla, myös tiedämme, että Suo-
melta, halusimme me tai emme, aina kysytään ratkaisuja koulutukseen. Niitä oikeastaan
odotetaan meiltä. Kysyisinkin ulkoministeriltä: olisiko pohdittavissa, että vaikka ulkomi-
13



Pöytäkirjan asiakohta PTK 150/2018 vp
nisteriö tekisi tämmöisen avauksen opetusministeriön suuntaan ja ehkä TEMinkin suun-
taan, että me lähtisimme konseptoimaan tällaiseen työkalupakkiin ratkaisuja, niin amma-
tilliseen koulutukseen kuin perusopetukseen? Niillä on valtava kysyntä maailmalla, ja se
ehkä vahvistaisi myös meidän mahdollisuuksiamme osallistua moniin rauhanprosesseihin. 

14.55 Veera Ruoho kok (vastauspuheenvuoro): Arvoisa puhemies! Turvallisuusajattelu
on muuttunut yhä laaja-alaisemmaksi. Turvallisuusnäkökulmia huomataan asioissa, joissa
niitä ei aiemmin nähty, esimerkkinä vaikka muuttoliike. 

Me puhumme nykyään kokonaisvaltaisesta kriisinhallinnasta, jonka tulisi olla koherent-
tia ja koordinoitua, jotta voimme vastata ongelmiin hauraissa maissa konfliktien jälkeen,
mutta mitä tärkeintä jo ennaltaehkäisevästi. Yhtä konseptia ei ole, vaan kulloiseenkin tilan-
teeseen täytyisi vastata tarpeiden mukaan. On tärkeää, että tosiaan nyt jo ymmärretään ja
nähdään tämä turvallisuuden ja kehitysyhteistyön yhteys, niin kuin myös kehitysyhteis-
työn ja ulkomaankaupan. 

Synergiat sotilaallisen ja siviilikriisinhallinnan välillä ovat ilmiselvät, ja siviilikriisin-
hallinnan rooli on noussut yhä tärkeämmäksi. [Puhemies koputtaa] Sen avulla luodaan kes-
tävää vakautta yhteiskuntaan. 

14.56 Pekka Haavisto vihr (vastauspuheenvuoro): Arvoisa puhemies! Olisin ottanut
kaksi asiaa vielä esiin: 

Yksi on ympäristön ja konfliktien suhde. Ilmastonmuutos ja ympäristönmuutokset ai-
heuttavat konflikteja ja lisäävät pakolaisuutta, ja sotien jälkeen ympäristö vaatii huomiota
— on levinnyt myrkkyjä ympäristöön, ja ei tiedetä, voidaanko maanviljelyä jatkaa, onko
vesi puhdasta ja näin poispäin. Meidän pitäisi enemmän kiinnittää huomiota tähän ympä-
ristön ja konfliktien yhteen nivoutumiseen. Tietysti ilmastonmuutoksen torjunta on osa
konfliktien torjuntaa. 

Toinen asia on se, että aina eivät suurvallat ole niitä ainoita toimijoita. Ottaisin aivan toi-
sen näkökohdan: diasporan mahdollisuudet toimia rauhantyön eteen. Kävin Mogadishussa
joku aika sitten. Oli todella ilo nähdä suomensomaleita, jotka ovat mukana jälleenraken-
nuksessa, mukana terveyssektorin toiminnassa, mukana hallintoa kehittämässä. Eli koulu-
tetut osaajat täältä diasporan puolelta pitäisi myöskin hyödyntää rauhantyössä, ja heille pi-
täisi antaa tuki tehdä rauhantyötä. 

14.57 Peter Östman kd (vastauspuheenvuoro): Arvoisa rouva puhemies! Keskustelem-
me ulko- ja turvallisuuspolitiikan työkaluista, ja yksi työkaluista, joka on tullut mainittua
moneen otteeseen, on kriisinhallinta ja myöskin kehitysyhteistyö. 

Tällä hetkellä köyhät maat kantavat suurimman vastuun maailman pakolaisista ja kah-
deksan kymmenestä maailman pakolaisesta elää kehitysmaissa. Yli puolet maailman kai-
kista pakolaisista on kotoisin kolmesta kriisimaasta: Syyriasta, Afganistanista ja Etelä-Su-
danista. Kuulimme myös ulkoministeriltä, että ihmiset kuolevat päivittäin Syyriassa, Ira-
kissa ja Jemenissä. 

Tällä kaudella on puhuttu paljon maahanmuuton haasteista ja siitä, että sen pitäisi olla
hallittua. Samaan aikaan on leikattu kehitysyhteistyöstä. Miten on, arvoisa ministeri: pu-
humme humanitäärisestä kriisistä, oliko tässä tilanteessa järkevää, että hallitus leikkasi 40
prosenttia kehitysyhteistyöstä, kun maailmassa on lukuisia kriisejä ja ihmiset kärsivät hä-
tää?
14



Pöytäkirjan asiakohta PTK 150/2018 vp
14.58 Aila Paloniemi kesk (vastauspuheenvuoro): Arvoisa puhemies! Suomi korostaa
YK:n johtavaa roolia nimenomaan humanitäärisen avun koordinoijana. YK:n humanitää-
risen avun järjestämisen keskeiset pilarit ovat oikea-aikainen ja riittävä rahoitus, toimiva
klusterikoordinaatio, strateginen johtajuus ja kumppanuudet YK-järjestöjen ja kansalais-
järjestöjen välillä. Koordinaation merkitys on kasvanut sitä mukaa, kun humanitääristen
kenttätoimijoiden määrä on lisääntynyt, tämäkin on ollut nähtävissä. 

Suomi osallistuu Euroopan unionin humanitäärisen avun rahoittamiseen yhteisöbudje-
tin kautta, ja unioni yhdessä jäsenvaltioidensa kanssa on maailman suurin humanitäärisen
avun antaja. 

Kysyisinkin, miten humanitäärisen avun kokonaisuutta, avun oikea-aikaisuutta, toimi-
vuutta ja perillemenoa voitaisiin edelleen kehittää ja varmistaa.

14.59 Pauli Kiuru kok (vastauspuheenvuoro): Arvoisa rouva puhemies! Edustaja Haa-
visto otti ympäristö- ja ilmastoasiat puheeksi. Liitän siihen vielä kolmannen näkökulman,
joka siihen samaan kokonaisuuteen kuuluu, eli tämän väestönkasvun. 

Suomen täytyy ja se on kehitysaputyössään panostanut koulutukseen, naisten asemaan,
lukutaitoon ja perhesuunnitteluun, ja kannustan jatkamaan tällä saralla. 

Afrikassa asuu tällä hetkellä noin 1,3 miljardia ihmistä, ja YK:n pessimistisimmän arvi-
on mukaan maanosan väkiluku on 4,8 miljardia tämän vuosisadan lopussa. Lisäys on kol-
me ja puoli miljardia. Se vastaa viittä Euroopan väkilukua, se vastaa 600:aa Suomen väki-
lukua, ja se vastaa 15 000:ta Tampereen väkilukua. On aivan selvää, että tämä kasvu ai-
heuttaa pahenevan humanitäärisen kriisin, kun se yhdistetään vielä tähän ilmastonmuutok-
seen ja romahtaneisiin valtioihin. 

15.00 Jutta Urpilainen sd (vastauspuheenvuoro): Arvoisa puhemies! Minusta on erittäin
hyvä asia, että moni kollega on viitannut omassa puheenvuorossaan Afrikan tilanteeseen.
Afrikan tulevaisuus on hyvin vahvasti linkittynyt Euroopan tulevaisuuteen. Voi sanoa, että
se mitä tapahtuu Afrikassa, vaikuttaa suoraan myöskin meihin. 

Täällä edellisessä puheenvuorossa viitattiin Afrikan väestökehitykseen. Pelkästään Sa-
haran eteläpuoliseen Afrikkaan pitäisi joka vuosi luoda 18 miljoonaa uutta työpaikkaa, jot-
ta työmarkkinoille tulevat nuoret voidaan työllistää. Se on valtava haaste, ja sen takia on ol-
lut positiivista huomata, että myöskin Euroopan unionissa on nyt herätty Afrikan rooliin.
Komission puheenjohtaja Juncker lanseerasi allianssialoitteen, jolla pyritään luomaan in-
vestointeja ja sitä kautta kasvua ja työpaikkoja Afrikkaan. Euroopan unioni on myös maa-
ilman suurin kehitysavun antaja, joten tässä suhteessa Euroopalla on paljon tehtävää, niin
kuin täällä edustaja Haavisto aiemmin totesi. 

Haluaisin kysyä ulkoministeriltä: Miten Suomi aikoo pitää esillä omalla EU-puheenjoh-
tajuuskaudellaan Afrikkaa? Nyt on iso momentum luoda yhteinen strategia Euroopan
unionille liittyen Afrikkaan. Aikooko Suomi pitää tätä asiaa esillä omalla puheenjohtajuus-
kaudellaan?

15.01 Tiina Elovaara sin (vastauspuheenvuoro): Arvoisa puhemies! Hyviä teemoja on
nostettu esiin, nostan vielä nuoret yhtenä. Maailman väestöstä puolet on alle 25-vuotiaita.
Se on aika hurja luku. On siis hirveän tärkeää, että näissä konfliktimaissa pystytään jälleen-
rakennusvaiheessa erityisesti panostamaan mainittuihin koulutukseen ja näkymien luomi-
seen.
15



Pöytäkirjan asiakohta PTK 150/2018 vp
Palaan vielä lyhyesti Jemeniin, koska pidän asiaa hyvin tärkeänä ja se ei saa välttämättä
sitä huomiota, mitä se ansaitsisi. Siellä on myöskin vallalla tappava kulkutauti kolera, ja
myös tämän osalta toivoisin kansainvälisen yhteisön voimakkaampaa reagointia, ja uskon,
että Suomella myös tämän sairauden hoidossa olisi annettavaa Jemeniin. Eli voisimmeko
auttaa koleraepidemian taltuttamisessa?

15.02 Paavo Arhinmäki vas (vastauspuheenvuoro): Arvoisa rouva puhemies! Täällä on
puhuttu oikein siitä, että kehitysrahoja on leikattu aivan väärässä kohtaa. Nostaisin myös
humanitääriseen apuun kohdennetut rahat, joita on myös leikattu tilanteessa, jossa maail-
massa taitaa olla pakolaisia enemmän kuin kertaakaan toisen maailmansodan jälkeen. Kun
meillä on karmeita kriisejä, joista tässä ollaan puhuttu, niin humanitääriseen apuun pitää
panostaa.

Arvoisa rouva puhemies! Samaan aikaan pitää koko ajan katsoa eteenpäin, ettei synny-
tetä lisää uusia kriisejä. Ulkoministeri Soini viittasikin kurdien tilanteeseen erityisesti Poh-
jois-Syyriassa. On kestämätön tilanne, että Nato-maa Turkki polkee ihmisoikeuksia, rajoit-
taa kurdien demokraattisia oikeuksia, samaan aikaan pommittaa oman maan kansalaisia ja
pommittaa myös naapurimaissa Syyriassa ja Irakissa. Tätä ei voida antaa tapahtua, että nyt
kun kurdit, jotka ovat olleet se ykkösjoukko, joka on raakalaismaista Daeshia vastaan tais-
tellut, ovat häätäneet pois Daeshin, niin heidät jätetään yksin. [Puhemies koputtaa] Mitä
Euroopan unioni, mitä Suomi voi tehdä kurdien hyväksi? Miten me voimme painostaa
Turkkia, että he lopettavat nämä toimet kurdeja vastaan?

15.04 Ilkka Kanerva kok (vastauspuheenvuoro): Puhemies! Ensinnä ilmoitus siitä osal-
tanikin, että tuen edustaja Vanhasen näkemystä EU:n taistelujoukkojen hyödyntämisestä.
Konsepti siitä on hyvä miettiä.

Siihen kyllä haluan puuttua, että valitettavasti Suomi ei nyt ole maailmassa rauhantur-
van suurvalta. Valitettavasti on näin. Perusteita siihen olisi useitakin, sekä itsekkäitä että
universaaleja perusteita, että niin tulisi olla.

Kolmas seikka. Edustaja Torsti täällä viittasi koulutuspolitiikkaan. Sitä on meidän kehi-
tysyhteistyömme puitteissa järkevää tehdä voimakkaasti. Sitä on revisioitu viimeksi noin
10 vuotta takaperin. Mutta kysyn: olisiko mahdollista, että Suomi ottaisi Afrikasta oman
maan, jonka koko koulutusjärjestelmä alhaalta ylös saakka toteutettaisiin suomalaisen
koulutuskonseptin mukaisesti, josta tulisi erinomainen mallituote ja koulutuksen vienti-
mahdollisuus laajemminkin niihin maihin, joissa koululaitos kaipaa tukea?

15.05 Mika Raatikainen ps (vastauspuheenvuoro): Arvoisa rouva puhemies! Täällä on
hyviä kommentteja koulutuksen tärkeydestä ja näin, mutta itse haluaisin edelleen painot-
taa tätä yhtä juurisyytä. Eilen julkaistiin Transparency Internationalin Corruption Percep-
tions Index, ja jos katsoo sieltä maat, missä on eniten korruptiota, niin niissä menee kaik-
kein heikoiten ja niissä yleensä näitä konfliktejakin on. Eli kysyisinkin ulkoministeri Soi-
nilta: onkohan ulkoministeriöllä minkään näköisiä suunnitelmia vahvistaa korruptiontor-
juntaohjelmia? Niin kauan kuin rahat menevät väärään taskuun, koulutus kärsii, terveyden-
hoito kärsii, kaikki kärsii. Se on nähty niin monessa kohtaa. Se kun saadaan juurittua, niin
kaikissa maissa alkaa mennä aika paljon paremmin. — Kiitoksia.
16



Pöytäkirjan asiakohta PTK 150/2018 vp
15.06 Simon Elo sin (vastauspuheenvuoro): Arvoisa puhemies! Euroopan yhteiskunnalli-
nen kehitys perustuu juutalais-kristillisille arvoille, ja väitän, että myös länsimainen ihmis-
oikeuskäsitys perustuu siihen lähtökohtaan, mikä kristinuskossa on ollut ihmisen jakamat-
tomasta ihmisarvosta. Tiedetään kuitenkin, että tällä hetkellä kristityt ovat yksi vainotuim-
pia uskonnollisia ryhmiä, joko vähemmistönä tai jossain maissa enemmistönä. Open Doors
-järjestön mukaan seuratuista 150 maasta 73:ssa kristityt kokivat äärimmäistä vainoa.
Tämä tarkoittaa erilaisia lainsäädännöllisiä rajoituksia, syrjintää, erilaista vihamielisyyttä,
kirkkojen polttamista, surmaamista — pahimpina maina esimerkiksi Afganistan, Somalia,
Jemen, Eritrea, Sudan. Näistä kahdessa maassa esimerkiksi yhtään julkista kirkkoa ei ole
tällä hetkellä toiminnassa.

Suomi ottaa YK:n pakolaiskiintiön kautta pakolaisia. Me voisimme painottaa erityisesti
haavoittuvia ryhmiä, kuten vaikkapa kristittyjä. Voisivatko tässä, arvoisa ulkoministeri
Soini, siniset ja vihreät löytää toisiaan? Eli kun Emma Kari täällä puhui erityisen haavoit-
tuvien ryhmien huomiosta, niin autetaan [Puhemies koputtaa] erityisesti näitä kristittyjä.

15.07 Stefan Wallin r (vastauspuheenvuoro): Ärade talman! De nordiska länderna —
kanske speciellt Finland, Sverige, Norge och Danmark — har en mycket lång tradition av
framgångsrikt internationellt arbete när det gäller fredsbevarande verksamhet, krishante-
ring, medling och så vidare. Vi har gjort insatser skilt för sig och tillsammans som ger en
klart större tyngd än våra länders vikt skulle medge.

Tilanteessa, jossa kylmät, jääkylmät, tuulet puhaltavat maailmalla ja jossa USA kyseen-
alaistaa sopimuspohjaisen maailmanjärjestyksen ainakin osittain, myöskin eurooppalaista
yhteistyötä, eristäytyy, ja tilanteessa, jossa myöskin EU:n sisällä esiintyy säröjä ja kyseen-
alaistetaan perustavaa laatua olevia oikeusvaltioperiaatteita, tämä pohjoismainen perhe
tuntuu yhtäkkiä entistäkin turvallisemmalta ja mukavammalta. Tämä kontrasti ulkomaail-
maan on entistäkin kirkkaampi. Pohjoismaisella yhteistyöllä on vielä erittäin paljon poten-
tiaalia, käyttämätöntä potentiaalia. Mitä voisimme vielä tehdä [Puhemies koputtaa] erik-
seen ja yhdessä YK:n puitteissa ja YK:n ulkopuolella tämän maailmanjärjestyksen, sano-
taan, pelastamiseksi ja puolustamiseksi?

15.08 Sari Tanus kd (vastauspuheenvuoro): Arvoisa rouva puhemies! Maailma ilman or-
poja on monien unelma. Se on myös Ukrainasta lähtöisin olevan järjestön nimi, ja sieltä va-
jaa kolme vuotta sitten kävi noin 20 nuoren joukko Suomessakin polkupyöräretkellä aja-
massa, promoamassa, nostamassa adoption mahdollisuutta esiin. Nyt nuo nuoret kaivavat
juoksuhautoja Mariupolin kaupungissa lähellä rajaa ja kuuntelevat sodan ääniä. Syyriassa
syyrialainen lääkärikollega tekee ympärivuorokautista työtä ja lähettää viestiä, kuinka hän
ei koskaan olisi voinut kuvitella, muutama vuosi taaksepäin, että Syyria on siinä tilantees-
sa, missä se on tällä hetkellä. Ja minä kysyisinkin konkreettisesti vielä ulkoministeriltä:
Mitä Suomi tekee lasten ja nuorten hyvinvoinnin eteen näissä maissa sillä tavalla, että he
selviäisivät mahdollisimman hyvin konfliktin läpi ja niin, ettei niitä katkeruuden, kitkeryy-
den juuria jäisi kasvamaan heihin? Ja kun ajatellaan myös heidän elämäänsä, koulutustaan
[Puhemies koputtaa] ja terveyttään, niin mitä Suomi tällä hetkellä tekee näissä maissa?

Toinen varapuhemies Tuula Haatainen:  Ja sitten edustaja Jalonen, ja sen jälkeen valio-
kunnan puheenjohtaja Vanhanen, ja sitten ministerin vastaus.
17



Pöytäkirjan asiakohta PTK 150/2018 vp
15.09 Ari Jalonen sin (vastauspuheenvuoro): Arvoisa puhemies! Palaisin vielä tuohon
asevientiin. Se on, niin kuin kaikki tietävät, todella hankala kysymys, mutta kun tiedetään,
että asevienti sotiviin maihin ei ole riippuvainen siitä, viekö Suomi sinne vai ei, ja kun sa-
maan aikaan tiedetään, että EU-linjaukset ovat hieman erilaiset kuin Suomella, niin olisiko
yleiskansallisesti parempi, että Suomi noudattaisi EU-linjauksia asevientipolitiikassa ja
pyrkisi vaikuttamaan niissä samoissa linjauksissa niiden linjauksien muuttumiseksi lähem-
mäs suomalaista linjaa?

Toinen asia, lähinnä tuosta valiokunnan viestintäpuolesta: Me tiedämme, että valeuuti-
sia liikkuu todella paljon ja ne liikuttavat ihan jopa EU-tasolla. Twitterissä liikkuu virheel-
listä, ohjaavaa tietoa, kansakunnat äänestävät mielenkiintoisten virheellisten [Puhemies
koputtaa] uutisten ohjauksessa. Eli miten näihin valeuutisiin päästään isommassa mitta-
kaavassa kiinni?

15.11 Matti Vanhanen kesk (vastauspuheenvuoro): Arvoisa puhemies! Jotta auttajat
pystyvät auttamaan, niin auttajienkin pitää huolehtia omista asioistaan, ja tätä kehitysapu-
leikkausten kritiikkiä pitää peilata tietysti tätä vasten. Tämä on vaikea kysymys. Toivotta-
vasti ensi vaalikaudella on resursseja lisätä apua, mutta minusta pitää myös tunnustaa se,
että täytyy tehdä jotain toisin kuin aikaisemmin. [Ilkka Kanerva: Juuri näin!] Tuo edustaja
Kanervan esitys siitä, että ottaisimme yhden kohdemaan, joka olisi meille sopivankokoi-
nen, jonka koulutusjärjestelmää me auttaisimme kehittämään, on hyvä idea. Mutta yhtä
lailla kysyn ministeri Soinilta lisäresurssien käytöstä, jos niitä olisi saatavissa. Teidän ko-
kemuksellanne nyt sanottuna Afrikka tarvitsee perinteisen kehitysavun kohteita, tarvitsee
bisneksen edistämistä, tarvitsee ilmastotoimia, tarvitsee kriisinhallintajoukkoja, kaikkea
muuta. Meillä tätä katsotaan meidän hallintorakenteemme siilojen mukaan, minä luulen,
että siellä päässä katsantotapa on ehkä toinen. Ainakin itse puoltaisin sitä, että jos lisärahaa
osoitetaan, niin pantaisiin se otsikolla Afrikka-raha, jonka kulloisesta käytöstä hallitus voi-
si päättää. Aivan niin kuin edustaja Ruoho totesi aikaisemmin, jokainen tilanne, muuttuva
tilanne, vaatii siinä tilanteessa oikeaa toimintaa.

Toinen varapuhemies Tuula Haatainen:  Sitten ministeri Soinin vastaus, 5 minuuttia, ol-
kaa hyvä.

15.12 Ulkoministeri Timo Soini: Arvoisa rouva puhemies! On todella ollut ilo kuunnella
näitä puheenvuoroja ja aktiivista debattia ja ratkaisuesityksiä. Tällaista pitäisi olla paljon
enemmän meillä eduskunnassa, rakentavassa hengessä.

Aloitan tästä edustaja Kanervan mielestäni hyvästä aloitteesta. En tiedä, mitenkä se käy-
tännössä on mahdollista toteuttaa, mutta tämä on just semmoinen idea, että pistetään yksi
maa kuntoon. Tietysti opetusministeriö ja kehitysyhteistyöministerit ja muut ovat tässä
olennaisia. 

Afrikka on tärkeä — ja tämä oli minun pääpuheenaiheeni viimeksi suurlähettiläspäivil-
lä elokuussa — ja se tulee olemaan tärkeä. Jos ajatellaan Afrikan muuttoliikettä, niin neljä
viidestä muutosta tapahtuu Afrikan valtioiden sisällä ja vain yksi viidestä ulos. Tämä on
täysin riippuvainen myös siitä, mihinkä edustaja Urpilainen viittasi, että 18 miljoonaa työ-
paikkaa täytyy vuodessa löytyä, ja jos ei löydy, niin liike tulee jatkumaan. Minulla oli tuol-
la Davosin kokouksessa mielenkiintoinen aamu. Siellä oli yksi Afrikka-aamu, ja siellä oli
Ugandan presidentti, pitkäaikainen valtiomies, ja hän sanoi, että kun hän meni kouluun
18



Pöytäkirjan asiakohta PTK 150/2018 vp
kauppatieteitä opiskelemaan vuonna 52, niin hän oppi semmoisen asian, että demand eli
kysyntä tarkoittaa sitä, mikä syntyy sanoista desire ja ability to buy. Erittäin viisaasti hän
kertoi, mitkä ovat semmoiset peruselementit, ja jos ei talous ole kunnossa eikä ole haaveita
ja tämmöisiä kulutusaikeita tulossa, niin ei synny kysyntää.

Samoin täällä minusta edustaja Raatikainen otti erittäin hyvin esiin korruption vastaisen
työn. Hyvä hallinto: Jos ei ole hyvää hallintoa, toimivia rakenteita, lakiin perustuvaa oi-
keuslaitosta, turvaa ihmisille väkivallalta ja muulta, niin ei synny mitään. Vaikka minkä
verran rahaa kaataisit siitä tratista ja suppilosta läpi, niin ei tapahdu mitään. Ja nämä ovat
sellaisia asioita, joissa koulutuksen, yhteistyön ja kaiken tällaisen kautta voidaan vaikut-
taa. Täällä on ollut monia monia hyviä puheenvuoroja edustajilta Paloniemi, Torsti ja mo-
nilta muilta.

Edustaja Elo ja myöskin edustaja Haavisto puhuivat jo aikaisemmin arktisista ja ympä-
ristöasioista. Tällä on aivan vallankumouksellinen merkitys. Sen takia Suomi on tehnyt
hartiavoimin työtä Arktisen neuvoston puheenjohtajana, jotta mustaa hiiltä, monia muita
tällaisia epäterveitä, kielteisiä ilmiöitä voidaan juuria. Ensimmäinen näistä asioista kärsivä
on joku saarivaltio, joka uhkaa hukkua valtamereen ja jossa muun elämän edellytykset me-
nevät pois.

Samoin kaikkien vähemmistöjen vaino, ovat sitten kristittyjä tai jesideitä, pitää ottaa va-
kavasti. Pommi-iskut viimeksi Filippiineillä, iskut koptikirkkoihin — kyllä ne pitää tuomi-
ta ja pitää uskaltaa sanoa aivan selvään asiaan.

Pohjoismaiden rooli, mitä muun muassa edustaja Wallin on täällä tuonut esiin, on aivan
ratkaisevan tärkeä. Kyllä me Pohjoismaissa melko fiksua porukkaa olemme, kun tänne
maailman katolle on tällaiset järjestelmät pystytty tekemään. Kyllä siitä pitää voida iloita ja
viedä sitä yhdessä eteenpäin. Suomi kannatti Ruotsin jäsenyyttä YK:n turvaneuvostossa.
Ruotsi toimi siellä hyvin. Nyt me kaikki kannatamme Norjaa, ja silloin kun Suomi on eh-
dokkaana, Pohjoismaat kannattavat Suomea. Se on tärkeä linkki maailmanlaajuisesti. 

Kaikessa tässä — lasten asemassa ja muussa — kokonaisvaltainen lähestymistapa on
tärkeä, se täytyy muistaa. Suhtaudun myönteisesti valiokunnan puheenjohtaja, edustaja
Kanervan ja myös edustaja Kääriäisen esille tuomiin ajatuksiin siitä, miten näitä EU-batt-
legroupeja voidaan käyttää. Kun ne vievät valtavat resurssit ja rahaa siihen menee, niin
voisiko niistä olla jotain hyötyä käytännön toiminnassa?

Sitten edustaja Heinonen puhui rauhanturvaamisesta ja myös rauhanturvaajista. Kyllä se
pysäyttävä hetki on: olen Afganistanissa kaksi kertaa käynyt siellä suomalaisten kaatunei-
den sotilaiden muistomerkillä, ja ei siinä kuivaa silmää ole. Se on kansainvälistä vastuun-
kantoa, ja niistä pojista ja tytöistä pitää pitää huolta jo etukäteen, jotka itsensä tälle altista-
vat.

Sitten vielä olisi paljon muutakin sanottavaa, kello käy. Otan vielä tämän kysymyksen
näistä kansalaisjärjestöistä, hyväntekeväisyysjärjestöistä, myös lähetysjärjestöistä. Ne te-
kevät äärimmäisen tärkeää työtä henkensä kaupalla. Meillä on paljon sellaisia. Tänä aamu-
na kuulin kirurgista, joka käy Keniassa kaksi viikkoa vuodessa leikkaamassa epämuodos-
tumia ihan talkoilla. Tämäntyyppistä tekemistä ja rohkaisua meillä pitää olla. Kyllä se
myöskin niin on, että ihmisten vapaaehtoinen apu ja sen herättäminen on tärkeää mutta
myöskin se, että se raha menee perille. Ja tässä vielä viittaan siihen korruption vastaisuu-
teen ja hyvään hallintoon, koska mikään ei ihmisiä ärsytä niin paljon kuin se, että kovalla
työllä ansaittu raha menee veivareiden ja huijareiden taskuun, kun sen pitäisi mennä apua
ja hätää kärsivien taskuun.
19



Pöytäkirjan asiakohta PTK 150/2018 vp
Keskustelu päättyi.

Asian käsittely päättyi.
20


