















































DEMD438.tmpSave.xml


Pöytäkirjan asiakohta PTK 131/2016 vp
Pöytäkirjan asiakohta 

PTK 131/2016 vp

Täysistunto

Maanantai 12.12.2016 klo 23.46—4.27

4. Hallituksen esitys eduskunnalle laeiksi opintotukilain ja tuloverolain 127 d §:n muutta-
misesta

Hallituksen esitys HE 229/2016 vp
Lakialoite LA 87, 101/2016 vp
Valiokunnan mietintö SiVM 17/2016 vp

Toinen käsittely

Ensimmäinen varapuhemies Mauri Pekkarinen: Toiseen käsittelyyn esitellään päivä-
järjestyksen 4. asia. Nyt voidaan hyväksyä tai hylätä lakiehdotukset, joiden sisällöstä pää-
tettiin ensimmäisessä käsittelyssä.

Keskustelu

0.05 Mikaela Nylander r: Arvoisa puhemies! Ehdotan, että lakiehdotukset hylätään, ja li-
säksi ehdotan, että eduskunta hyväksyy vastalauseen 2 mukaisen lausumaehdotuksen, joka
kuuluu seuraavasti: "Eduskunta edellyttää, että hallitus ryhtyy toimenpiteisiin, jotta opis-
kelijoiden omia tulorajoja korotetaan 50 prosentilla."

Jag föreslår alltså att lagförslaget förkastas samt att ett uttalande, det jag just läste upp på
finska, godkänns.

Ensimmäinen varapuhemies Mauri Pekkarinen: Arvoisat edustajat, siltä varalta, kun
tässä jaettiin uusi päiväjärjestys, että kaikki edustajat eivät vielä tätä uutta päiväjärjestystä
ole kerinneet käydä läpi, vielä varmemmaksi vakuudeksi toistan, että kysymyksessä on
hallituksen esitys laeiksi opintotukilain ja tuloverolain 127 d §:n muuttamisesta ja siihen
liittyvien lakialoitteiden ja sivistysvaliokunnan mietinnön 17/2016 vp käsittelystä, näiden
asioiden toinen käsittely.

0.07 Li Andersson vas: Arvoisa puhemies! Tämä hallituksen esitys on tietääkseni suurin
leikkaus, joka tässä maassa on koskaan tehty nykymuotoiseen opintotukeen. Opintotuen
yli 120 miljoonan leikkaus on myös suurin yksittäiseen etuuteen kohdistuva leikkaus tällä
hallituskaudella. Yksittäisen opiskelijan kohdalla se tarkoittaa, että kuukaudessa on käytet-
tävissä melkein 90 euroa vähemmän rahaa. Se on pienituloiselle ihmiselle todella merkit-
tävä summa.

18—24-vuotiaat eli opiskelijat ovat jo tällä hetkellä Suomen pienituloisin väestöryhmä.
Tämä johtuu pitkälti opintotuen riittämättömästä tasosta. Tästä huolimatta hallitus on päät-
tänyt kohdistaa juuri tähän joukkoon historiallisen suuren leikkauksen. Toistan tämän vie-
lä: pienellä tuella sinnittelevältä opiskelijalta aiotaan viedä jopa 90 euroa kuukaudessa.
 Tarkistettu
4.0



Pöytäkirjan asiakohta PTK 131/2016 vp
Arvoisa puhemies! Opintorahan leikkauksella on myös kielteisiä koulutuspoliittisia seu-
rauksia. Niistä huolestuttavin on koulutuksellisen tasa-arvon heikkeneminen. Opintolaina
ei tällä hetkellä ole suosittua opiskelijoiden keskuudessa ymmärrettävistä syistä. Selvitys-
mies Roope Uusitalon keväällä julkaisemassa opintotukiraportissa todetaan, että kaikista
yliopisto-opiskelijoista lainaa nosti lukuvuonna 2012—2013 vain 18 prosenttia. Opintora-
haa saavienkin keskuudessa osuus on alle 40 prosenttia.

Vastahakoisuus on täysin ymmärrettävää aikana, jolloin työmarkkinoiden rakenteen ja
työn luonteen muutos on tuonut epävarmuuden pysyväksi osaksi nuorten suomalaisten elä-
mää. Korkeakoulututkinto ei enää ole tae työpaikasta tai hyvästä palkasta. Siksi monet ei-
vät halua kartuttaa merkittävää velkataakkaa jo opiskeluvaiheessa.

Nyt opiskeleva sukupolvi on lapsuudestaan asti saanut kuulla tämänkin salin monien
edustajien pitämiä puheenvuoroja suomalaisten pienyrittäjien ja asuntovelallisten kohta-
losta 90-luvun lamassa. Lisäksi on jo vuosia tässäkin salissa peloteltu, kuinka ylivelkaan-
tuminen saattaa ajaa kokonaisia valtioita ja kansantalouksia polvilleen. Maksuhäiriömer-
kintäisiä on tällä hetkellä enemmän kuin 90-luvun laman aikana, ja erityisesti nuorten mak-
suhäiriömerkintöjen määrä on ollut kasvussa. Tämä on se sukupolvi, jonka vastuulle leik-
kausvimmainen hallitus nyt haluaa siirtää velanoton. Ilmeisesti hallitus arvioi, että yksit-
täisen pienituloisen opiskelijan velkakestävyys on parempi kuin Suomen valtion, joka täl-
lä hetkellä saa lainaa negatiivisella korolla.

Niin kova on hallituksen halu velkaannuttaa nuorisomme, että se on muuttamassa jopa
lakia niin, että jatkossa lainaa voidaan myöntää myös useita maksuhäiriömerkintöjä saa-
neille nuorille. Sen sijaan, että nuorten toimeentulo taattaisiin sosiaaliturvan muodossa, ku-
ten kaikkien muiden kohdalla toimitaan, nuoret sysätään yhä voimakkaammin velkapolul-
le.

Lainaosuuden kasvattamisen vaikutuksista tasa-arvoon on syytä olla huolissaan. On tot-
ta, että Pohjoismaissa tehdyt tutkimukset eivät suoraan osoita, että pienituloisesta taustasta
tulevat opiskelijat välttäisivät opintolainaa enemmän kuin muut opiskelijat. Lainapainot-
teisen mallin ongelma koulutuksellisen tasa-arvon näkökulmasta piilee sen sijaan siinä,
että eri taustoista tulevilla on erilainen riskinottohalukkuus ja -kyky, mikä suomeksi sanot-
tuna tarkoittaa, että toisille tulee suurempi kynnys hakeutua korkeakouluun.

Kuten selvitysmies Uusitalonkin raportissa todetaan, voi pelko velkaantumisesta opis-
keluaikana olla suurempi pienituloisista perheistä tulevilla opiskelijoilla, jotka eivät voi
luottaa vanhempien mahdollisuuteen tai halukkuuteen tukea opiskelijoita taloudellisesti
siinä tapauksessa, että opinnot jäävät kesken tai opintojen menestyksellisen suorittamisen
jälkeenkään työllistyminen ei onnistu. (Hälinää — Puhemies koputtaa)

Arvoisat kollegat, pyytäisin kiinnittämään huomiota siihen, että nyt käsitellään hallituk-
sen esitystä erittäin isoista leikkauksista opintorahaan eli puhutaan historiallisesta heiken-
nyksestä opiskelijoiden toimeentuloon, ja tämä yleinen keskustelu täällä vähän häiritsee
tätä puheen pitämistä.

Suomessa koulutus on, kuten tiedämme, jo nyt voimakkaammin periytyvää kuin muissa
Pohjoismaissa. Siirtyminen opintotukimalliin, jossa opiskelijoiden odotetaan rahoittavan
yhä suuremman osan toimeentulostaan itse lainan muodossa, uhkaa vahvistaa tätä epätasa-
arvoista kehitystä entuudestaan.

Arvoisa puhemies! Opintotuen leikkaaminen pidentää opiskeluaikoja, kun opiskelijoi-
den työnteko lisääntyy entuudestaan. Elinkeinoelämän tutkimuslaitoksen arvion mukaan
puhuttaisiin vähintään noin kolmesta lisäkuukaudesta. Tältä osin tämä hallituksen uudis-
2



Pöytäkirjan asiakohta PTK 131/2016 vp
tus on ristiriidassa hallituksen korkeakoulupoliittisten tavoitteiden kanssa. Myös säästöt
julkistalouteen voivat tämän vuoksi jäädä suunniteltua pienemmiksi.

Opintotuen riittämätön taso on jo nyt yksi keskeisimpiä syitä opiskeluajan työnteolle.
Tuen reaaliarvo on jatkuvasti heikentynyt vuodesta 1992, jolloin nykymuotoiseen opinto-
tukijärjestelmään siirryttiin. Järjestelmän käyttöönoton jälkeen opintotukeen on käytän-
nössä tehty vain yksi ainoa tasokorotus ja indeksiin tuki sidottiin vasta 2014. Jo seuraava-
na vuonna, syksyllä 2015, Sipilän hallitus päätti poistaa indeksisidonnaisuuden.

On todella ristiriitaista ja irvokasta, että sama hallitus, joka vuosi sitten lopetti opintotu-
en indeksin, nyt aikoo sitoa tulorajat indeksiin. Yksi keskeinen opintoja viivästyttävä teki-
jä on siis opiskelijoiden työnteko, ja nyt työtulot kiinnitetään indeksiin mutta itse opinto-
tukea ei. Eli ilmeisesti opiskelijoita halutaan kannustaa tekemään lisää työtä ja valmistu-
maan tämän vuoksi nykyistä hitaammin.

Arvoisa puhemies! Mittavien koulutusleikkausten lisäksi hallitus kurittaa opiskelijoita
anteeksiantamattomalla tavalla. Lainaosuuden kasvattaminen heikentää koulutuksellista
tasa-arvoa, maksullistaa suomalaisen koulutuksen ja syventää jo valmiiksi pienituloisten
nuorten aikuisten taloudellista ahdinkoa. Siksi kannatan edustaja Nylanderin esitystä siitä,
että tämä hallituksen esitys hylätään.

0.15 Peter Östman kd: Arvoisa puhemies! Minä myös kannatan edustaja Nylanderin te-
kemää hylkäysesitystä ja lausumaehdotuksia.

0.15 Jukka Gustafsson sd: Arvoisa puhemies! Sanon heti alkuun tärkeimmän asian tästä
hallituksen esityksestä, ja se on se, että tämä opintorahan leikkaus lähes sadalla eurolla
kuukaudessa on, ja voi olla, merkittävä ongelma koulutuksellisen tasa-arvon kannalta.
Opiskelijan oman tai hänen perheensä rahoitusvastuun kasvaessa kasvaa myös sosioeko-
nomisen aseman vaikutus koulutusmahdollisuuksiin ja valintoihin.

Tiedämme, että lainanottomahdollisuuksien suhteen opiskelijat ovat todella eriarvoises-
sa asemassa myös koulutusalansa perusteella. Monilla epävarman työllisyystilanteen aloil-
la opintolainan ottaminen on selvästi toisia aloja suurempi riski. Arvioin näin, että kun hal-
litus on käynyt näitä ohjelmaneuvotteluja — se on näkynyt vähän monissa muissakin
asioissa — niin hallitus ei ole varmaan loppuun asti tätäkään, sen sosiaalisia vaikutuksia,
kyennyt arvioimaan.

Toisena asiana nyt haluaisin korostaa sitä, että Suomi on ainoa Pohjoismaa, jossa opis-
kelijan perheellistymistä ei oteta huomioon opintotuessa. Opintotuki on myös ainoa suo-
malaisen syyperusteisen sosiaaliturvajärjestelmän osa, jossa perheellisyys ei vaikuta etuu-
den suuruuteen. Opintorahan leikkauksen lisäksi merkittävä osa perheellisistä opiskelijois-
ta menettää toimeentulotukituloa opintolainan määrän kasvaessa. Ja niin kuin täällä jo
edustaja Li Andersson erinomaisessa puheenvuorossaan totesi, niin tämä lähes 120 miljoo-
nan euron leikkauksien kohdentaminen yhteiskunnan pienituloisimman ryhmän toimeen-
tuloon on lyhytnäköistä politiikkaa. Nimittäin nykyiselläänkin suurin opintoja hidastava
tekijä on opiskelijoiden heikko toimeentulo, ja nämä leikkaukset turvasta vain pahentavat
asiaa.

Sitten vielä yksi näkökohta. Tämä kokonaistukiajan leikkaaminen 64 opintotukikuukau-
desta 54 kuukauteen rajoittaa erityisesti ammattikorkeakoulututkinnon suorittaneiden
opiskelijoiden mahdollisuuksia opiskella ylempi korkeakoulututkinto yliopistossa. Mie-
lestäni tämän kokonaistukiajan leikkaus ei todellakaan noudata Bolognan prosessin tavoit-
3



Pöytäkirjan asiakohta PTK 131/2016 vp
teiden henkeä opiskelijoiden liikkuvuuden suhteen. Eli ammattikorkeakouluopiskelija jää
tässä heikommalle asemalle.

Käymättä nyt näin yösydännä sen enempää näitä ongelmakohtia lävitse: jo nämä riittä-
vät siihen, että on helppoa, välttämätöntä ja tähdellistä tukea, kannattaa edustaja Nylande-
rin ehdotusta, että ensimmäinen ja toinen lakiesitys hylätään.

0.20 Satu Hassi vihr:  Arvoisa puhemies! Tuen, kuten edustaja Gustafssonkin, edustaja
Nylanderin ehdotusta 1. ja 2. lakiesityksen hylkäämisestä.

Opintorahan leikkaaminen 86 eurolla kuukaudessa — se on iso raha opiskelijalle: se tar-
koittaa summaa, jolla opiskelija voi opiskelijaruokalasta ostaa koko kuukauden aamiaiset
ja lounaat. Eli se on merkittävä leikkaus opiskelijoiden toimeentuloon, vaikeuttaa merkit-
tävästi ellei tee mahdottomaksi sitä, että opiskelija sinnittelee pelkällä opintotuella ja asu-
mistuella.

Aivan kuten edustaja Gustafsson totesi, erityisesti tämä opintotukiajan leikkaaminen
vaikeuttaa niiden opiskelijoiden asemaa, jotka ovat suorittaneet ammattikorkeakoulutut-
kinnon ja jatkavat opiskelujaan yliopistossa.

Korostaisin vielä sitä, että tämä erityisesti vaikeuttaa perheellisten opiskelijoiden ase-
maa eikä tämä ole ainoa tässä istunnossa käsiteltävä lakiesitys, joka vaikeuttaa perheellis-
ten opiskelijoiden asemaa. Meillä on nimittäin myöhemmin tällä listalla opiskelijoiden
siirtäminen yleisen asumistuen piiriin, joka useiden opiskelijoiden kohdalla on myöntei-
nen uudistus mutta joka nimenomaan perheellisten opiskelijoiden elämää vaikeuttaa. Eli
tässä nyt yleisten koulutukseen kohdistuvien leikkauksien ohella nimenomaan perheelli-
siin opiskelijoihin kohdistuvia tukia leikataan kahdesta kohdasta, ja tämä todella toimii
vastoin sitä suomalaisessa yhteiskunnassa pitkään omaksuttua ja hyväksi havaittua tavoi-
tetta, että yhteiskunta pyrkii edistämään sitä, että ihmiset opiskelevat aivan riippumatta sii-
tä, minkälaisesta perhetaustasta ja mistä päin Suomea he ovat, mikä on ollut (Puhemies ko-
puttaa) keskeinen syy siihen, että Suomi on monissa asioissa kuitenkin niin hyvä maa kuin
on.

0.22 Marisanna Jarva kesk (vastauspuheenvuoro):  Arvoisa puhemies! Aikaisemmissa
puheenvuoroissa on tullut esiin suuri huoli siitä, että opintorahan tason pienentyminen ny-
kyisestään vie mahdollisuudet monenlaisten ruoka-annosten ostamiseen, kuten nyt vihrei-
den uusin somekampanja kertoo. Kuitenkaan näissä kampanjoissa ei muisteta kertoa sitä,
että opiskelijoiden yhteenlaskettu opintotuki ja koko opiskelujen aikainen rahallinen tuki
nousee eli käteenjäävä raha useimmilla opiskelijoilla kasvaa ilman opintolainan osuutta-
kin eli tämä opintolaina on plussaa vielä tähän päälle. Kun opiskelijat siirtyvät yleisen asu-
mistuen piiriin tässä opintotukilain muutoksen yhteydessä — myös tästä hallitus päätti —
niin suurimmalla osalla opiskelijoista tosiaan opiskelujen aikainen tuki nousee ja nimen-
omaan yksin asuvat pienituloiset voittavat tässä uudistuksessa. Näin on, hallitus toteuttaa
tämän. Opintotukimenot pienenevät, (Puhemies koputtaa) mutta opiskelujen aikainen toi-
meentulo paranee.

0.23 Li Andersson vas (vastauspuheenvuoro): Arvoisa puhemies! Edustaja Jarva ei anna
aivan totuudenmukaista kuvaa nyt tästä kokonaisuudesta, koska tämän opiskelijoiden siir-
tämisen yleisen asumistuen piiriin yhteydessä se tarkoittaa myöskin sitä, että 40 000 opis-
kelijaa kokonaan menettää oikeuden asumisen tukeen, minkä lisäksi tämä laskee toimeen-
4



Pöytäkirjan asiakohta PTK 131/2016 vp
tulon tasoa perheellisille opiskelijoille, joille, kuten edustaja Gustafsson omassa puheen-
vuorossaan totesi, ei ole suomalaisessa järjestelmässä mitään erillistä tukea tai huoltajako-
rotusta niin kuin muissa Pohjoismaissa. Kyllä tämä uudistus yhdistettynä tähän merkittä-
vään, historiallisen suureen opintorahan leikkaukseen on todella merkittävä heikennys
opiskelijoiden asemaan. (Jukka Gustafsson: Näin on, näin on!)

0.24 Anneli Kiljunen sd (vastauspuheenvuoro):  Arvoisa herra puhemies! Täydentäisin
edustaja Anderssonin puheenvuoroa myös sillä, että nimenomaan asumistukeen liittyen
tämä uudistus kuitenkin vähentää asumistukeen oikeutettujen opiskelijoiden määrää 22
prosentilla ja osan opiskelijoista asumistuki tulee pienenemään, ja erityisesti tämä teettää
hankaluuksia perheellisille opiskelijoille. Haluan myös tässä todeta, että ei voi antaa täl-
laista virheellistä kuvaa näitten opiskelijoitten osalta, että tämä olisi niin yksiselitteistä
kuin edustaja Jarva kuvaa.

Ensimmäinen varapuhemies Mauri Pekkarinen:  Vastauspuheenvuoro, edustaja Elo-
maa, ja sitten edustaja Jarva, ja sen jälkeen listaan.

0.24 Ritva Elomaa ps (vastauspuheenvuoro):  Arvoisa puhemies! Asumislisän piirissä
olevat opiskelijat lasketaan yleisen asumistuen piiriin pääosin, ja näin suurimmalla osalla
toimeentulo paranee. Tämä on faktaa. Mutta totta kai näiden perheellisten opiskelijoiden
osalta tämän huoltajakorotuksen puutos on negatiivinen asia, ja niinpä SiVin lausumaeh-
dotuksessa onkin se, että hallitus ottaisi huomioon, että huoltajakorotus tulisi tulevaisuu-
dessa.

0.25 Marisanna Jarva kesk (vastauspuheenvuoro):  Arvoisa puhemies! Vielä näistä per-
heellisistä opiskelijoista — en edellisessä puheenvuorossa vielä heihin päässytkään. Eli to-
dellakin Suomessa on tämä ryhmä jätetty tästä sosiaaliturvaosasta, eli opiskelijoita tässä ei
ole huomioitu ja myöskään muitten Pohjoismaitten tapaan ei ole aikaisemmin huolehdittu
tästä huoltajakorotuksen lisäämisestä opintotukeen, ja tässä yhteydessä tämä on välttämä-
töntä. Eli nimenomaan, jotta perheelliset opiskelijat voidaan tässä asumistuen muutoksen
ja opintotukimuutosten yhteydessä huomioida ja heidän menetyksensä korvata, niin tämä
huoltajakorotus tulee ottaa osaksi opintotukea, ja tähän sivistysvaliokunta otti myönteisen
kannan.

Vielä haluaisin tuohon yleiseen asumistukeen siirtymisestä todeta niitten opiskelijoitten
osalta, joilla tämä asumisen tuki laskee, että he ovat paremmin pärjääviä pariskuntia. Ih-
mettelen kyllä, että oppositio haluaa nimenomaan nyt hyväosaisia tässä suosia, ja tämä ei
olisikaan oikein. Tämä on nimenomaan sosiaalisesti oikeudenmukainen, että pienituloi-
semmille yksin asuville korkeilla vuokrilla asuville opiskelijoille kohdennetaan tämä tuki.

Ensimmäinen varapuhemies Mauri Pekkarinen:  Seuraava puheenvuoro on listapu-
heenvuoro.

0.26 Eva Biaudet r: Ärade talman! Jag vill också understöda riksdagsledamot Nylanders
förslag om förkastande och förslag till uttalande. Vi lever i en tid där unga människor och
studerande har mindre trygghet och tro på framtiden än på väldigt länge. Det hindrar dem
att skaffa barn, det blir svårt för dem att fatta beslut om studier eller att leva ett normalt liv.
5



Pöytäkirjan asiakohta PTK 131/2016 vp
Det är väldigt krävande att be att de ska ta stora beslut om att leva på skuld under hela sin
studietid. Finland är ändå ett land där vi har råd att satsa på våra ungdomar. Det är viktigt
att de utbildar sig, och att alla ungdomar ska kunna ha samma möjligheter att utbilda sig
oberoende av hurudan ekonomisk situation deras föräldrar har.

Olen erittäin huolestunut siitä, että varsinkin perheet ovat hankalassa tilanteessa, ja mieles-
täni ei ole mitään syytä esittää, että toivoo parempia aikoja ja silti on nyt sitten suostuttu
heikentämään opiskelijoiden taloudellista asemaa näin. Ei ole mitään sellaista, joka antaisi
sen anteeksi sivistysvaliokunnalle. — Kiitoksia.

0.28 Krista Mikkonen vihr: Arvoisa puhemies! Niin kuin tässä edellä on kerrottu, kyllä-
hän tämä leikkaus opintotukeen on historiallisen suuri ja se näkyy kyllä opiskelijoiden kuk-
karossa todella suurena lovena. Ja se, että myös opintotukikuukausien määrää vähenne-
tään, tietää sitä, että yhä useamman on vaikeampi selviytyä opintoajastaan. Täytyy tehdä
töitä entistä enemmän siinä ohella, minkä mukaan helposti sitten taas opinnot venyvät.

Vaikka täällä on puhuttu, että se, että opiskelijat siirretään yleiseen asumistukeen, tuo
helpotusta monen opiskelijan kohdalla, hyvä näin, mutta sinne jää kyllä ryhmiä, niin kuin
nämä perheelliset opiskelijat, joiden asumistuki vain heikkenee. Tässä on puhuttu, että tar-
vittaisiin huoltajakorotusta. No niin varmasti tarvittaisiin, ja se, että mietinnössä siihen
suhtaudutaan myönteisesti, ei valitettavasti vielä paranna tämänhetkistä tilannetta, jos sii-
hen ei ole budjetoitu vielä euron euroa.

Kannatan tätä edustaja Hassin tekemää hylkäysvastalausetta 2.

0.29 Heli Järvinen vihr:  Arvoisa puhemies! Täällä on käyty jo perinpohjaisesti läpi se,
että tämä opintorahan leikkaus on historiallinen, näin suurta leikkausta ei aiemmin ole teh-
ty ja että opintotukikuukausien leikkaaminen on sekin myös historiallinen, joka uhkaa
muodostaa ison loukun opiskelijoille.

Otan esiin ongelman, jota täällä on käsitelty vähemmän. Ensinnäkin, opintotukikuukau-
sien rajaus heikentää opiskelijoiden mahdollisuuksia ympärivuotiseen opiskeluun, eikä ta-
voite kolmannen lukukauden käyttöönotosta toteudu tällä tavalla rajaamalla tukikuukau-
sia.

Toinen ongelma on se, että samalla otetaan käyttöön tuen ehdoissa 20 opintopisteen raja
lukukaudessa. Tämä on asia, josta pitäisi luopua. Tuntuu kohtuullisen epäreilulta, että jos
opiskelija on opiskellut vaikkapa 5 opintopistettä kuukaudessa koko opintojen ajalta mutta
sitten tulee yksi lukuvuosi, jolloin opintopisteitä kertyykin vaikka ison työn puolesta vain
19, niin tuki lakkautetaan kokonaan, ja näin tässä tulee käymään. Tämä tulee aiheuttamaan
vahingollisia loukkuja monille opiskelijoille myös heistä riippumattomista syistä.

Tämän perusteella kannatan sitä, että 1. ja 2. lakiehdotus hylätään.

0.30 Laura Huhtasaari ps: Arvoisa puhemies! Helsingin yliopisto nousi tänä vuonna si-
jalle 56 Shanghain yliopistovertailussa. Sijoitus parani 11 sijaa viime vuodesta. Pohjois-
maisten yliopistojen joukossa Helsingin yliopisto sijoittui kolmanneksi. Edellä olivat vain
Kööpenhaminan yliopisto ja Karoliininen instituutti. Viime vuonna edellä olivat vielä Os-
lon ja Uppsalan yliopistot. Suomi voi todellakin olla ylpeä tasa-arvoisesta ja laadukkaasta
koulutusjärjestelmästään.
6



Pöytäkirjan asiakohta PTK 131/2016 vp
Tämä hallitus uudistaa opintotukilakia. Pohjoismaista vain Islannissa opintotuki on ko-
konaisuudessaan lainaa. Onneksi Suomessa ei ole. Norjassa opintotuki myönnetään al-
kuun lainana mutta opintosuoritusten ja valmistumisen perusteella siitä enintään 40 pro-
senttia muutetaan opintorahaksi. Tanskassa opintorahaa saa puolestaan selvästi eniten.

Meillä ei ole näyttöä siitä, että lainapainotteisempaan suuntaan meneminen aiheuttaisi
epätasa-arvoa. Tämän esityksen lainapainotteisempi opintolaina tuskin vähentää nuorten
intoa hakea muun muassa lääkikseen. (Jukka Gustafsson: Esimerkki on hyvä, nimen-
omaan lääkikseen ei varmaan vaikuta!) Siinä mielessä puheet lainapainotteisen tukijärjes-
telmän riskeistä koulutuspolitiikalle tai demokratiakehitykselle ovat ylimitoitettuja.

Hallituksen esityksessä korkeakouluopiskelijoiden opintorahan taso ehdotetaan yhte-
näistettäväksi. Korkeakouluopiskelijoiden opintoraha laskee 250 euroon, aiemmin se oli
337 euroa, ja opintolainan valtiontakauksen maksimimäärä nousee 650 euroon, aiemmin
se oli 400 euroa, ja korkeakouluopintojen maksimitukiaika laskee 54 tukikuukauteen,
aiemmin 64 kuukautta. Takaisinperittävän opintotuen korotus laskee 7,5 prosenttiin. Se oli
aiemmin 15 prosenttia, ja tämä on erittäin hyvä asia.

Toinen hyvä asia on se, että eri koulutusasteiden opiskelijoiden yhdenvertaisuuden pa-
rantamiseksi luovutaan vanhempien tulojen vähentävästä vaikutuksesta opintorahaan itse-
näisesti asuvien 18- ja 19-vuotiaiden toisen asteen opiskelijoiden osalta. Tämä on todella-
kin hyvä asia, koska Suomessahan ei ole kuitenkaan vanhemmilla ollut velvollisuutta tu-
kea toisen asteen opiskelijoita kotona, vaikka rahaa olisi ollut. Joten tämä on hyvä tasa-ar-
vokehitys.

Asumislisän piirissä olevat opiskelijat siirtyvät pääsääntöisesti yleisen asumistuen pii-
riin. Se korottaa yksin asuvien opiskelijoiden tuloja useissa tapauksissa kymmenillä euroil-
la kuukaudessa.

Ja perheelliset tulee jatkossa huomioida, ja tähän varmasti sitten palaamme.

0.34 Li Andersson vas (vastauspuheenvuoro):  Arvoisa puhemies! Pyytäisin edustajilta,
erityisesti sivistysvaliokunnan jäseniltä, tarkkuutta, kun viitataan näihin tehtyihin tutki-
muksiin ja siihen, mitkä ovat tämän lainapainotteisemman opintotuen vaikutukset koulu-
tukselliseen tasa-arvoon. Se, mitä siis tiedämme Pohjoismaissa tehdyistä tutkimuksista, on
se, että pienituloisesta taustasta tulevat opiskelijat eivät vältä opintolainan nostamista
enemmän kuin muut opiskelijat siinä vaiheessa, kun ovat jo korkeakoulussa opiskelemas-
sa. Mutta suurin uhkakuva tässä on se, että opintotukijärjestelmän muuttaminen lainapai-
notteisemmaksi johtaa siihen, että pienituloisesta taustasta tulevat opiskelijat eivät enää ha-
keudu korkeakoulutukseen nykyisessä mittakaavassa, minkä pitäisi olla suuri huolenaihe
erityisesti Suomessa, jossa korkeakoulutus jo nyt on periytyvämpää kuin muissa Pohjois-
maissa.

0.35 Laura Huhtasaari ps (vastauspuheenvuoro):  Arvoisa puhemies! Näissä muissa
Pohjoismaissa, joissa on enemmän lainapainotteisempi opintotuki kuin Suomessa, ei ole
mitään merkkejä siitä, että suositut ammatit ja yliopistot eivät saisi opiskelijoita. Varmasti
kun menemme lainapainotteisempaan suuntaan, niin en usko, että juristiksi, lääkäriksi,
opettajaksi tai johonkin muuhun ammattiin hakee ihmisiä vähemmän. Tämä pelottelu on
tässä tapauksessa turhaa. Kysymys ei ole mistään radikaalista muutoksesta, vaan me itse
asiassa tässä menemme vähän lähemmäksi muita Pohjoismaita.
7



Pöytäkirjan asiakohta PTK 131/2016 vp
Ensimmäinen varapuhemies Mauri Pekkarinen: Puhujalistaan.

0.36 Anneli Kiljunen sd: Arvoisa herra puhemies! Kuten täällä on todettu, niin tällä laki-
esityksellä opintotukeen tehdään historiallisen suuria leikkauksia. Esityksen mukaan opin-
torahaa tullaan leikkaamaan noin 90 eurolla, se tulee olemaan noin 250 euroa kuukaudes-
sa. Tukikuukausia tullaan vähentämään ja tuen ehtoja tiukennetaan sekä hallitus siirtää
opiskelijoita entistä enemmän lainapainotteisuuden suuntaan. Esitys on monella tapaa epä-
oikeudenmukainen sekä vie monelta opiskelijalta mahdollisuuden korkeakouluopintoihin.

Opiskelijat ovat pienituloisia. Riittävällä toimeentulolla on suuri merkitys opiskelijan
arjen opintoihin, niiden etenemiseen sekä muuhun elämään. Jatkuva pohdinta siitä, riittä-
vätkö rahat ruokaan, asumiseen ja muihin pakollisiin menoihin, vaikeuttavat opintojen
suorittamista, aiheuttavat ylimääräistä stressiä ja ahdistusta sekä pitkittyneinä vaikuttavat
myös sairastumiseen sekä syrjäytymiseen. Jos opiskelija ei saa riittävää opintopistemäärää
kerättyä, maksetut opintotuet peritään takaisin. Oikeuden tukeen saa takaisin vasta, kun on
kerryttänyt riittävät opintopisteet, mutta tästä pitäisi selvitä ilman tukea. Elikkä käytännös-
sä tämä tarkoittaa sitä, että kun on menettänyt pisteet, ei saa toimeentuloa, pitää mennä töi-
hin, ja samanaikaisesti, kun olet työssä, niin pitäisi myös opiskella. Elikkä tämä hallituk-
sen tekemä esitys siitä, että tukikuukausia tullaan vähentämään ja tuen ehtoja tullaan tiu-
kentamaan, tulee vaikeuttamaan monella tapaa monen opiskelijan jatkosuunnitelmia ja
mahdollisuuksia opiskella. Toimeentulon saamiseksi opiskelijan on oltava siten töissä ja
samalla kerrytettävä riittävät opintopisteet, jotta saisi jälleen opintorahaa ja voisi keskittyä
opintoihin. Tästä syntyy vaikeasti hallittava oravanpyörä.

Opiskelijat eivät ota mielellään lainaa. Onkin syytä olettaa, että leikkaukset tulevat li-
säämään opintotuen takaisinperintöjä, joita tehdään nyt jo noin 10 prosentille tuensaajista.
Ehtojen tiukentuessa perinnät voivat synnyttää kierteen, joka johtaa vaikeampiin toimeen-
tulo-ongelmiin ja opintojen keskeytymisiin. Erityisen haavoittuvassa asemassa ovat per-
heelliset opiskelijat, jotka ovat jo nykyisessä järjestelmässä jääneet ilman riittävää tukea.

Hallitus perustelee, että opiskelijat investoivat lainarahalla itseensä, mutta muuttunees-
sa työelämässä sijoituksen tuotto on kaikkea muuta kuin varma. Me tiedämme, että työelä-
män epävarmuus on tätä päivää ja tulevaisuutta, ja siltä osin opiskelijat eivät mielellään pa-
nosta lainarahaan vaan haluaisivat pikemminkin keskittyä opintoihin. Korkeakoulutettu-
jen työttömyys on noussut 150 prosentilla vuoden 2008 jälkeen. Nuoret ovat viisaita ja kat-
sovat opiskelua pitemmälle. He haluavat rakentaa itselleen mahdollisimman turvallista tu-
levaisuutta eivätkä ottaa kannettavakseen yli 20 000 euron lainataakkaa, jonka maksami-
nen on heille epävarmaa nykyisessä silpputyöyhteiskunnassa.

Ne, jotka saavat opiskeluunsa vanhempien tukea, selviävät kyllä. Opintojen maksutto-
muus ja riittävä opintotuki ovat kuitenkin taanneet myös muille mahdollisuuden korkea-
koulutukseen ja sosiaaliseen nousuun. Pienenä maana Suomella ei ole varaa siihen, että yk-
sikään nuori jäisi koulutuksen ulkopuolelle toimeentulon riittämättömyyden vuoksi. Nyt
tämä on todellinen riski.

Arvoisa puhemies! Suomi on ainoa Pohjoismaa, jossa opiskelijan perheellistymistä ei
oteta huomioon opintotuessa. Suomessa on noin 45 000 perheellistä opiskelijaa. Heistä
noin 60 prosenttia elää köyhyysrajan alapuolella. Nyt hallitus heikentää heidän asemaansa
entisestään. Hallitus leikkaa siis opintotukea noin 28 prosenttia ja pakottaa opiskelijat ot-
tamaan lainaa toimeentulonsa perustan turvaamiseksi. Tämän seurauksena opiskelijaper-
heiden köyhyys syvenee entisestään. Tämä pakottaa perheellisen opiskelijan menemään
8



Pöytäkirjan asiakohta PTK 131/2016 vp
töihin, jolloin riskinä on, että hänen opintonsa viivästyvät tai keskeytyvät kokonaan. Mui-
den Pohjoismaiden opintotuessa on käytössä joko lapsi- tai huoltajakohtaiset korotukset.
Suomi on ainoa maa, jossa huoltajakorotusta opiskelijaperheille ei ole. Tästä syystä olen
useaan otteeseen esittänytkin sitä, että huoltajakorotus tulisi palauttaa, ja työn ansaintara-
jan helpottamista perheellisille opiskelijoille.

Arvoisa puhemies! Tässä yhteydessä haluan todeta sen, että esitän sosialidemokraatti-
sen vastalauseen 1 mukaisen hylkyesityksen, että 1. ja 2. lakiehdotus hylätään vastalau-
seen 1 mukaisena.

0.42 Ritva Elomaa ps:  Arvoisa puhemies! Kuten edustaja Huhtasaari totesi, Suomessa
jokaisella nuorella on mahdollisuus opiskella. Se on arvokas, kullanarvoinen asia. Aikai-
semmin ihan näin ei ollut vaan siihen vaikutti enemmän kuin tänä päivänä esimerkiksi van-
hempien tulotaso.

Tässä hallituksen esityksessä yhtenäistetään korkeakouluopiskelijoiden ja toisen asteen
opiskelijoiden opintotuen tasot. Esityksessä on paljon positiivista mutta myös miinusmerk-
kisiä asioita.

Positiivisista:
Vanhempien tulojen vähentävä vaikutus opintorahaan poistuu 18—19-vuotiaiden toi-

sen asteen opiskelijoiden osalta. Myös tämä sisältää opintolainan valtiontakauksen noston.
Jos opiskelija joutuu maksamaan opintorahaa takaisin, koska tulot ovat ylittyneet hyväk-
sytyn rajan, korotus lasketaan 7,5 prosenttiin. Asumislisän piirissä olevat opiskelijat laske-
taan yleisen asumistuen piiriin pääosin. Tämä tarkoittaa sitä, että suurimmalla osalla tulo-
taso paranee.

Tällä hallituksen esityksellä tähdätään myös siihen, että tutkinto suoritettaisiin tavoite-
ajassa. Kuitenkin tähän tukiaikaan sisältyy myös 3 kuukauden jousto, ja harkinnanvarai-
nen tukiajan pidennys säilyy edelleen, ja maksimi siinä on 9 kuukautta. Se on hyvä, että se
säilyy.

Lainapainotteisuuden lisääntymistä opiskelussa kritisoitiin monissa asiantuntijalausun-
noissa. Mutta jos me mietimme aikaisempia aikoja, lainarahalla opiskelu oli itsestäänselvä
asia. Suurimmalla osalla oli lainaa, asumistukia ei ollut eikä opintorahoja. Tänä päivänä
kuitenkin on opintolainahyvitys, opintolainavähennys ja myös valtiontakaus lainassa, joka
tukee opiskelijaa.

Haettaessa työpaikkaa tänä päivänä työkokemus katsotaan suureksi plussaksi, totta kai.
Siksi pitäisin todella tärkeänä, että opiskeluaikana tapahtuvaa ansiorajaa pitäisi nostaa, et-
tei tulisi vuoden lopussa niitä ikäviä yllätyksiä, kun ei ole huomattukaan, että on tienattu
vähän liikaa. Sen takia tämä ansioraja saisi olla korkeampi.

Maksuhäiriömerkintä ei enää estä valtiontakauksen myöntämistä, ja tämähän on erittäin
hyvä asia. Maksuhäiriömerkintöjä on hyvin paljon kyllä nuorilla, ja on vakava asia, että ne
ovat lisääntymään päin. Näin ollen tätä asiaa pitää seurata tarkasti.

Kuten täällä salissa on tullut monasti esille, negatiivinen asia tässä esityksessä on tietys-
ti se, että perheelliset opiskelijat kuitenkin kärsivät tästä esityksestä. Koska tämä on otettu
tosi tarkasti huomioon sivistysvaliokunnassa myös hallituspuolueiden edustajien taholta,
tämä lausumaehdotus on erittäin tärkeä tässä mietinnössä. Siinä ehdotetaan, että opintotu-
keen harkittaisiin huoltajakorotusta. Kuten tiedämme, Pohjoismaissa tämä on käytössä, ja
tämä on todella tarpeellinen myös suomalaisille opiskelijoille.
9



Pöytäkirjan asiakohta PTK 131/2016 vp
Jos tässä lopuksi, arvoisa puhemies, voisi jotain ehdottaa, niin jos ajatellaan näitä asu-
mismuotoja, mitä opiskelijoilla on, jokaisella on oma pieni soppensa ja asuntonsa, niin näi-
tä kimppakämppien rakentamisia voisi ajatella lisättävän huomattavasti. Näin me pystyi-
simme vaikuttamaan myös näihin asumiskustannuksiin positiivisesti. — Kiitos.

0.47 Merja Mäkisalo-Ropponen sd:  Arvoisa puhemies! Opintososiaalisten etuuksien
tarkoitus on tarjota kaikille opiskelijoille mahdollisuus täysipäiväiseen opiskeluun. Jotta
tasa-arvoiset opiskelumahdollisuudet toteutuisivat, tulee opintososiaalisen järjestelmän
olla kunnossa ja opintotuen olla indeksiin sidottu. Jo nykyisellään opintorahan taso on ma-
tala, ja erityisesti toisen asteen opiskelijan tuki ei riitä turvaamaan perustoimeentuloa. Jos
hallitus pitää opintoaikojen lyhentämistä tavoitteena, niin tämä lakiesitys ei sitä tavoitetta
kyllä tue. Yhä useampi opiskelija joutuu menemään töihin, ellei hänellä sitten ole varak-
kaita vanhempia kustantamassa näitä opintoja.

Opintorahan leikkaus ja opintotukikuukausien vähentäminen ovat merkittäviä ongelmia
myös koulutuksellisen tasa-arvon kannalta. Opiskelijan oman tai hänen perheensä rahoi-
tusvastuun kasvaessa kasvaa myös sosioekonomisen aseman vaikutus koulutusmahdolli-
suuksiin ja koulutusvalintoihin. Helsingin yliopistossa valmistui tänä keväänä väitöskirja-
tutkimus, joka osoitti selkeästi, että vanhempien sosioekonominen asema periytyy opiske-
lussa ja myöskin opiskelijavalinnoissa. Tämä lainapainotteisuuden lisääminen tulee vähen-
tämään nimenomaan pienituloisten perheiden nuorten opiskelumahdollisuuksia.

Arvoisa puhemies! Kannatan edustaja Kiljusen esittämää vastalausetta 1 ja sitä, että 1. ja
2. lakiehdotus hylätään.

0.49 Sanna Marin sd: Arvoisa puhemies! Opintotuen näin merkittävä leikkaus on koh-
tuuton ja ristiriidassa niiden tavoitteiden kanssa, joita opintojen etenemiselle on jo pidem-
män aikaa asetettu. Opiskelijat ovat jo nyt yksi suurimmista pienituloisten ryhmistä, ja iso
osa opiskelijoista elää köyhyysrajan alapuolella. Opintorahan leikkaaminen reilulla 86 eu-
rolla kuukaudessa vaikuttaa merkittävästi opiskelijoiden toimeentuloon ja tulee vaikeutta-
maan erityisesti kasvavilla kaupunkiseuduilla asuvien opiskelijoiden elämää. Jo tällä het-
kellä pääkaupunkiseudulla ja muilla kasvavilla kaupunkiseuduilla asuvien opiskelijoiden
opintoraha ja asumislisä menevät kokonaisuudessaan asumisen kustannuksiin. Opintora-
han näin merkittävä leikkaaminen ajaa opiskelijat entistä syvempään ahdinkoon.

Nyt käsittelyssä olevan hallituksen esityksen myötä yhä isompi osa opiskelijoista jou-
tuu tekemään opintojen ohella töitä, jotta voi maksaa vuokransa, ruokansa ja muut välttä-
mättömät elinkustannukset. Leikkaus on epäoikeudenmukainen ja tulee viivästyttämään
opiskelua entisestään.

Opintolainaosuuden kasvattaminen ei helpota opiskelijoiden tilannetta, koska suuri osa
opiskelijoista ei halua ottaa kymmenientuhansien eurojen velkataakkaa kannettavakseen
epävarmojen työmarkkinoiden ja pirstaleisten työurien vuoksi. On myös kohtuutonta pa-
kottaa yksilöt nostamaan lainaa perustoimeentulonsa turvaamiseksi. Erityisen irvokkaan
tästä esityksestä tekee se, että hallitus on jatkuvasti vedonnut yleisessä talouspolitiikas-
saan siihen, että velkaantumista pitää vähentää. Samat säännöt eivät siis päde hallituksen
politiikassa yksilöihin kuin mistä he valtakunnan talouspolitiikassa puhuvat.

Tutkimusten perusteella, kuten täällä on useassa puheenvuorossa tullut esiin, tiedetään
myös se, että opintolainan ottaminen on yhteydessä opiskelijoiden sosioekonomiseen taus-
taan. Korkeakoulutuksen periytyvyys on jo tällä hetkellä ongelma, ja nyt tätä halutaan pa-
10



Pöytäkirjan asiakohta PTK 131/2016 vp
hentaa entisestään siirtymällä lainapainotteisempaan opintotukeen. Kaikilla aloilla ja kor-
keakoulututkinnoilla ei ole myöskään odotettavissa korkeaa tulotasoa, jolla velan voisi
myöhemmin maksaa takaisin.

Arvoisa puhemies! Viime aikoina on uutisoitu jälleen yhteiskuntamme yhdestä häpeä-
tahrasta eli siitä, että monet yhteiskunnan heikompiosaiset on pakotettu leipäjonoihin, jot-
ta he tulisivat toimeen ihan tavallisessa arjessaan. Jonoissa käy entistä enemmän myös per-
heitä, nuoria ja opiskelijoita. Lainapainotteisuuden kasvattaminen lisää yhteiskunnan eri-
arvoistumista ja on selvä askel taaksepäin opintotukijärjestelmässä. Tämä hallitus on osoit-
tanut opiskelija- ja koulutusvihamielisyytensä niillä lukuisilla leikkauksilla, joita se on
esittänyt ja tehnyt kansanedustajiensa tuella varhaiskasvatukseen, koulutukseen, osaami-
seen ja nyt opintotukeen. Samalla hallituspuolueiden edustajat näyttävät asenteensa ja ym-
märtämättömyytensä sitä todellisuutta kohtaan, jossa opiskelijat tänä päivänä elävät. Enkä
pidä myöskään erityisen hedelmällisenä sitä, että viitataan menneisiin aikoihin, kun työ-
markkinat ja elämä on ollut aivan erilaista. Nyt elämme tässä todellisuudessa, tässä maail-
massa, ja opiskelijoiden asema ja tilanne on tällä hetkellä aidosti hyvin vaikea monien osal-
ta.

Opintotuen räikeä leikkaus ei ole poikkeus hallituksen politiikassa, vaan se on jatkoa sil-
le politiikalle, jota se on tehnyt purkaessaan opintotuen indeksisidonnaisuuden, säätäes-
sään pakolliset lukukausimaksut EU- ja Eta-maiden ulkopuolisille opiskelijoille ja tehdes-
sään massiiviset leikkaukset koulutuksesta, osaamisesta, tutkimuksesta ja sivistyksestä.
Mielestäni nyt on hyvä hetki kysyä, mitä seuraavaksi. Tällä hallituskaudella on väläytetty
myös lukukausimaksujen mahdollistamista ja käyttöönottoa kaikille opiskelijoille. Onko
tämä hallituksen asialistalla seuraavana? Haluan tämän tässä ääneen kysyä: onko tämä se
seuraava esitys, (Ritva Elomaa: Ei ole!) jonka tämä hallitus tulee tekemään? Todella toi-
von, että näin ei ole, mutta tämän hallituksen koulutuspolitiikka antaa osviittaa juuri tä-
mänkaltaiselle politiikan tekemiselle.

Lopuksi totean, että kannatan edustaja Kiljusen tekemää esitystä 1. ja 2. lakiehdotuksen
hylkäämisestä, ja todella toivon, että hallituspuolueiden edustajat katsovat omaa omaatun-
toaan, katsovat näitä kasvavia leipäjonoja, opiskelijoiden ahdinkoa — jo tällä hetkellä yksi
Suomen köyhimmistä ryhmistä, ja nyt he miettivät, minkälaista politiikkaa tämä sali tekee.

0.54 Joona Räsänen sd: Arvoisa puhemies! Tämä hallituksen ajama 25 prosentin leik-
kaus opintorahaan jatkaa aika totutulla tavalla hallituksen yleistä politiikan linjaa, että pa-
rempiosaisille annetaan ja heikompiosaisilta otetaan. Vaikka kuinka tätä esitystä pyöritte-
lisi, niin tosiasia on se, että kaiken lainankin jälkeen, mitä opiskelija lisää saa, ja kun tähän
otetaan tämä asumislisän muuttaminen, niin erityisesti tämä lyö korville perheellisiä opis-
kelijoita, ja tästä hallitus ei pääse millään tavalla kiemurtelemaan ulos.

Sitten kun täällä on viitattu muihin Pohjoismaihin, saanen kuitenkin nyt muistuttaa, että
Suomi on ainoa Pohjoismaa, missä opintolaina haetaan pankista — ainoa Pohjoismaa, mis-
sä opintolaina haetaan pankista, jolloin muissa Pohjoismaissa myös opintolainaan on tehty
valtavan paljon erilaisia sosiaalisia elementtejä, joilla tätä lainaturvaa on parannettu. On
ihan ymmärrettävää, että jos tehdään parempaa lainaturvaa, silloin varmaan sitä lainan
käyttömahdollisuuttakin lisätään ja sillä saadaan myös sitten ihmiset ottamaan helpommin
sitä lainaa. Mutta hyvä hallitus, ette te ole niitä esityksiä tässä teidän esityksessänne teh-
neet. Että älkää alkako hurskastelemaan sillä, että muissa Pohjoismaissa joku toimii jolla-
kin tavalla, kun ehdot ovat aivan erilaiset. Sen verran luulisi olevan hallituksellakin rehel-
11



Pöytäkirjan asiakohta PTK 131/2016 vp
lisyyttä pelissä, että todettaisiin, että muissa Pohjoismaissa kuitenkin opintolainan ehdot
ovat paljon paremmat kuin Suomessa. Esimerkiksi Ruotsissa maksuaika pystytään sito-
maan työllistymiseen, Islannissa se on sidottu jopa palkkasummaan, jota opiskelija tulee
saamaan sitten sen jälkeen kun työllistyy, ja esimerkiksi Ruotsissa tätä lainan maksuaikaa
voidaan pidentää jopa 60 ikävuoteen asti, (Puhemies koputtaa) joten on hieman eri asia pu-
hua näistä ehdoista, mitä te olette täällä tekemässä, kuin sitten muista Pohjoismaista.

0.56 Mikko Savola kesk: Arvoisa herra puhemies! Pitää ehkä tähän alkuun todeta esimer-
kiksi edeltäville puhujille Räsänen ja Marin, että voi olla, että ensi kaudella te olette halli-
tuspuolueessa ja näitä puheita tutkitaan pitkään. Sitten katsotaan sitä omaatuntoa ja katso-
taan sitä, milloinka ne tarvittavat sopeutustoimenpiteet piti tehdä, että tätä maata ylipää-
tään reilaan saataisiin. Ja kyllä se vain niin on, että kun tekemättä jättää, mitä te viime kau-
della teitte, tai edustamanne puolue, niin nyt näitä ikäviä päätöksiä tehdään. Suomi pitää
saada kääntymään kurssillaan, ja näitä opintotukeenkin liittyviä heikennyksiä tässä on.

Opintotukilaki on käsittelyssä, ja tässä ei nyt ihan niin suuresta dramatiikasta kuiten-
kaan kyse ole kuin mitä tässä nyt opposition rynnistyksellä annetaan ymmärtää. Yleisen
asumistuen piiriin saadaan kuitenkin suuri osa opiskelijoista ja sillä pystytään kompensoi-
maan näitä tulonmenetyksiä. Lainaperusteisuus kyllä tulee kasvamaan, mutta lainakaan ei
ole huono satsaus siinä, kun omaa opiskelupaikkaa ja omia opintoja viedään eteenpäin.
Suomessa on hyvä koulutus, ja valitettavan usein me emme osaa tuoda sitä arvoa esille,
mikä koulutustaso Suomessa on ja kuinka hyvin me pääsemme siihen kiinni. Opintotuen,
opintolainan kautta me pystymme sitten tätä omaa opiskeluamme edesauttamaan.

Huoltajalisä, joka mainitaan myös tuossa valiokunnan mietinnössä, on kyllä harkittava
asia tulevaisuutta varten, ja se tulee selvittää.

0.58 Sanna Marin sd (vastauspuheenvuoro): Arvoisa puhemies! Edustaja Savolan ei tar-
vitse odottaa niin kauan, että katsoisi seuraavaa hallituskautta. Te voitte tutustua meidän
vaihtoehtobudjettiimme, siellä ovat esitykset, jotka ovat päinvastaiset hallituksen koulu-
tusleikkauksiin kohden. Viime hallituskaudella — kuten te täällä totesitte, että te teette ikä-
viä ja inhottavia päätöksiä, se pitää paikkansa — opintotuki sidottiin indeksiin, ja nyt te
olette tämän indeksisidonnaisuuden, jota pitkään opiskelijajärjestöissä ja -liikkeissä taistel-
tiin, onnistuneet jo tässä (Mikko Savola: Marin, mistä rahat?) poistamaan ja nyt te jatkatte
tällä linjalla, joka kurjistaa kaikista heikompiosaisten asemaa entisestään. Tämä on teille
systemaattista politiikkaa. Te leikkaatte heikompiosaisilta, niin sairailta, vanhuksilta, opis-
kelijoilta, lapsiperheiltä kuin monilta muiltakin ryhmiltä, ja samaan aikaan te teette sellais-
ta talouspolitiikkaa, jossa te (Puhemies koputtaa) jaatte kavereillenne etuja ja hyötyä ja ra-
haa. Onko tämä teidän mielestänne oikein?

Ensimmäinen varapuhemies Mauri Pekkarinen:  Tämä vastauspuheenvuoro on päätty-
nyt, ja nyt on edustaja Savion vuoro. (Jukka Gustafsson: Marin-Savola 2—0!) — Aikooko
edustaja käyttää puheenvuoron, vai?

0.59 Sami Savio ps: Anteeksi, puhemies, oliko minulle? 

Ensimmäinen varapuhemies Mauri Pekkarinen:  Kyllä, myönsin teille.
12



Pöytäkirjan asiakohta PTK 131/2016 vp
En kuullut tässä yleisessä hälinässä, ilmeisesti aihe herättää niin paljon keskustelua.
Mutta, arvoisa puhemies, tässä esityksessä opintotukilain ja tuloverolain muuttamiseksi

on monia positiivisia seikkoja, vaikka kieltämättä tämä opintorahan pienentäminen on mo-
nen opiskelijan kannalta ikävä leikkaus. Silti asumistuen piiriin siirtäminen kohentaa mo-
nen erityisesti yksin asuvan opiskelijan asumiseen käytettävissä olevia tuloja useilla kym-
menillä euroilla kuukaudessa, ja asumisen tuki säilyykin vähintään samalla tasolla tai jopa
nousee 64 prosentilla nykyisistä opiskelijan opintotuen asumislisän saajista, ja tämä kom-
pensoi hyvin paljolti tätä opintorahan pienenemistä ja saattaa samalla opiskelijat tasaver-
taiseen asemaan muiden asumiseen tukea saavien henkilöiden kanssa.

Lisäksi tässä esityksessä opintolainahyvitys säilyy nykymuodossaan ja määräajan ja
muiden ehtojen täyttyessä saatava hyvitys on erittäin merkittävä summa: se on 40 prosent-
tia 2 500 euroa ylittävän lainaosuuden osalta. Mielestäni tämä opintolainahyvitys kannus-
taa valmistumiseen määräajassa ja siten nopeuttaa opiskelua.

Lisäksi opintotuen tulorajat sidotaan ansiotasoindeksiin, kuten edustaja Elomaa aiem-
massa puheenvuorossaan sanoi. Myös itse toivoisin kieltämättä jatkossa tätäkin reilumpaa
korotusta opintotuen tulorajoihin. Se kannustaisi työhön ja siten parantaisi työelämäval-
miuksia jo siinä vaiheessa, kun opiskelija valmistuu.

Arvoisa puhemies! Vielä neljäntenä positiivisena seikkana: vanhempien tulot eivät enää
jatkossa pienennä itsenäisesti asuvien 18- ja 19-vuotiaiden toisen asteen opiskelijoiden
opintorahaa, ja varsinkin tämä viimeksi mainittu seikka on erittäin hyvä ja vuosikausia
odotettu uudistus ja lisää osaltaan (Puhemies koputtaa) opiskelijoiden tasavertaisuutta.

1.02 Li Andersson vas:  Arvoisa puhemies! Minä jäin miettimään tätä edustaja Savolan
käyttämää puheenvuoroa, jossa hän totesi, että tämä on tarvittava sopeuttamistoimenpide.
Se on hyvä kysymys, onko tämä tarvittava sopeuttamistoimenpide ja onko tosiaankin niin
kuin edustaja Savola sanoo, että rahat on loppu.

Itse olen vertaillut tätä opintorahan 122 miljoonan leikkausta yrittäjävähennykseen, jo-
hon hallituksella riittää rahaa 123 miljoonan edestä. Eli hallituksella riittää kyllä rahaa an-
taa hyvätuloisille yrittäjille tällainen rahalahja, josta me tiedämme, että yli puolet tästä ra-
hasta menee kaikista hyvätuloisimmille henkilöyrittäjille, mutta sitten kun puhutaan Suo-
men pienituloisimmasta väestöryhmästä, niin ette näe mitään ongelmaa siinä, että leika-
taan opiskelijoiden toimeentuloa jopa melkein satanen kuussa. Tämä kertoo aika paljon
hallituksen arvovalinnoista, koska siitähän tässä on kyse, eikä siitä, että rahat olisivat lop-
pu.

Haluan vielä alleviivata sen, että lainahan on eri asia kuin sosiaaliturva. Opiskelijat on
ollut ja on jatkossakin ainoa väestöryhmä Suomessa, jonka oletetaan ottavan lainaa, siis
itse maksavan rahaa siitä, että pystyy turvaamaan perustoimeentulonsa. Minusta on täysin
käsittämätöntä, että hallitus nyt ulottaa tämän lainapakon myöskin sellaisille nuorille aikui-
sille, jotka jo valmiiksi ovat syvissä talousvaikeuksissa, joilla on useita maksuhäiriömer-
kintöjä. Mikä järki siinä on?

1.04 Wille Rydman kok: Arvoisa herra puhemies! Uskon, että tässä salissa jaetaan varsin
laajasti se näkemys, että suomalaisen yhteiskunnan keskeisiä vahvuuksia on laaja sosiaali-
nen kierto ja se, että vanhempien lompakon paksuus ei määritä sitä, millaisen koulutuksen
ja tulevaisuuden työuran pystyy rakentamaan. Se tekijä, joka keskeisimmin on tätä ollut
mahdollistamassa, on nimenomaisesti maksuton koulutus, ja jos nyt laitamme tätä keskus-
13



Pöytäkirjan asiakohta PTK 131/2016 vp
telua hieman laajempaan viitekehykseensä, niin koulutuksen maksuttomuuteenhan ei olla
puuttumassa millään tavalla. (Li Andersson: Onko maksuton, jos on lainarahaa?)

Sen sijaan oma kysymyksensä on se, millaisia opintososiaalisia etuuksia ja millaisen
opintososiaalisen etuusjärjestelmän puitteissa opiskelijoille on järkevää kulloisessakin yh-
teiskunnallisessa tilanteessa maksaa. On aivan perusteltua, että jossain määrin siirrämme
meidän opintotukijärjestelmäämme lainapainotteisempaan suuntaan, koska se myöskin
korostaa opiskelujen luonnetta investointina omaan henkilökohtaiseen tulevaisuuteensa.

Jos kokee, että tarvitsee lainaa opintojensa rahoittamiseksi, niin tämän tulee olla mah-
dollista, ja hallitus laajentaa näitä mahdollisuuksia. Jos taas kokee, että opinnot eivät tuota
sellaista tutkintoa, joka parantaisi omaa tulevaisuuden työmarkkina-asemaa, silloin on syy-
tä kysyä, kannattaako pohtia omaa opintosisältöäänkin myöskin hieman toisella tavalla.

Ei ole mitenkään perusteltua, että rahoittaisimme ihan minkälaista koulutusta hyvänsä.
On pikemminkin järkevää, että myös annamme signaalin, että opinnot nimenomaisesti
ovat investointi tulevaisuuteen ja että on syytäkin harkita, mihin opinnoissaan panostaa ja
minkälaatuisen opintosuunnitelman itselleen (Puhemies koputtaa) rakentaa.

1.06 Sari Tanus kd:  Arvoisa herra puhemies! Ensiksi haluan ilmoittaa, että kannatan
edustaja Nylanderin esittämää hallituksen esityksen 1. ja 2. lakiehdotuksen hylkäämistä ja
vastalauseen lausumaehdotusta.

Kristillisdemokraatit ovat jo aiemmin esittäneet aivan oman kannustavan opintotuki-
mallin, joka mahdollistaa opiskelun jopa pelkällä opintotuella ilman lainaa. Siinä ehdote-
taan, että opintorahaa maksetaan kertyvien opintopisteiden mukaan. Elikkä kristillisdemo-
kraatit esittävät siis rakentavia vaihtoehtoja. Oppositiosta osoitamme, että pelkän arvoste-
lun sijasta on olemassa vaihtoehtoja.

KD:n malli palkitsee ahkeraa opiskelijaa. Se kannustaa luomaan kontakteja työelämään
ja yrittäjyyteen ja huomioi perheelliset. Kannustavan opintorahan malli edellyttää, että te-
hokas opiskelu mahdollistetaan oppilaitoksissa ja opintopolkuja tehostetaan. Opiskelija
voisi päättää, opiskeleeko hän nopeutetussa tahdissa, tekeekö opintojen loppuvaiheessa
opiskelun ohella töitä vai ottaako opintolainaa. Opintojen loppuvaiheessa opiskelijaa on
kannustettava luomaan kontakteja työelämään ja tekemään opintojen ohella töitä, koska se
edistää työllistymistä valmistumisen jälkeen. Siksi mallissa esitetään helpotuksia opiskeli-
joiden työntekomahdollisuuksiin, muun muassa sitä, että tulorajat eivät koskisi lainkaan
yritystuloa. Lisäksi tulorajat koskevat vain palkkatyötä opintorahakuukausilta. Palkkatyön
tulorajoja voisi nostaa 50 prosentilla, eli hallituksen opintotukileikkauksille on olemassa
realistinen vaihtoehto.

Perheellisten opiskelijoiden taloudellinen toimeentulo on usein hyvin tiukka. Opiskele-
vat perheet elävät köyhyysrajan alapuolella — voi sanoa, että he ovat köyhistä köyhimpiä.
Heidän odotetaan nostavan täysimääräisesti opintovelkaa, eikä toimeentulotukea myönne-
tä helposti. Vaikka kaikki opintovelka nostettaisiin, tulotaso jää todella pieneksi. Opiske-
lun ja perhe-elämän yhdistäminen on tehtävä mahdolliseksi lisäämällä opintorahaan huol-
tajakorotus. Väestöliiton perhebarometrin mukaan toteutunut lapsiluku on tänä päivänä
keskimäärin 1,65 naista kohden, kun se vielä viisi vuotta sitten oli lähes 1,9, ja on huomat-
tava, että ensisynnyttäjien keski-ikä on myös noussut vuosi vuodelta, mikä osaltaan selit-
tää, ettei perheiden toivoma lapsiluku toteudu. Nykyisinhän ensimmäinen lapsi saadaan
keskimäärin 28,5-vuotiaana ja koulutetut, pääkaupunkiseudulla asuvat naiset saavat en-
simmäinen lapsensa keskimäärin 34—35-vuotiaana, noin kymmenen vuotta hedelmälli-
14



Pöytäkirjan asiakohta PTK 131/2016 vp
simmän iän jälkeen. Tämä ei ole mikään ihme, sillä opiskelun ja perheen yhdistäminen on
tehty Suomessa varsin vaikeaksi.

Kristillisdemokraatit ovat jättäneet lakialoitteen, jonka avulla voitaisiin helpottaa per-
heellisten opiskelijoiden elämäntilannetta. Tässä lakialoitteessa 101/2016 esitetään, että
opiskeleville alaikäisen lapsen huoltajille maksetaan opintorahakuukausilta 200 euron
huoltajalisä. Huoltajalisä maksetaan jokaiselle lapsen huoltajana toimivalle ja opintorahaa
nostavalle opiskelijalle. Mikäli molemmat vanhemmat ovat opiskelijoita, molemmat saa-
vat huoltajalisän. Lisäksi esitetään, että opiskelijan opintorahan määrää laskettaessa ei ote-
ta huomioon opiskelijan vanhempien tuloja, jos opiskelija on oikeutettu opintorahan huol-
tajalisään. Oli ilo nähdä valiokunnan lausumaehdotus, jossa todetaan, että eduskunta edel-
lyttää, että valtioneuvosto harkitsee opintotukeen huoltajakorotusta. Sanomme kuitenkin,
että harkinta ei riitä, vaan huoltajakorotus on myös tehtävä.

1.10 Marisanna Jarva kesk: Arvoisa puhemies! Täällä on nyt käyty ihan hyvää keskus-
telua opintotuesta ja yleiseen asumistukeen siirtymisestä ja tosiaan tästä opintotuen kehit-
tämisestä. Harmi vain, että tätä virheellistä tietoa täällä edelleen jaetaan siitä, että opiske-
lijoitten tulotaso olisi pienenemässä näitten esitysten myötä.

Opiskelija saa nyt noin reilut 900 euroa tätä opintotukea, ja hänen opintotuen tasonsa-
han nousee nyt 1 100 euroon näitten päätösten myötä.

Lisäksi siirrytään yleiseen asumistukeen. Tosiaan näistä opintorahan 86 euron leikkauk-
sista huolimatta yleinen asumistuki nousee monilla 90—200 euroa, eli tämä kattaa tämän
opintorahan leikkauksen.

Lisäksi opintolainan osuus nousee 400 eurosta 650 euroon kuukaudessa. Opintolainaa ei
ole pakko nostaa, jos sitä ei tarvitse. Se on mahdollista nostaa ja sillä tavalla välttää esimer-
kiksi työssäkäynti opiskelujen aikana, jolloin tämä opiskeluihin täysipäiväinen keskittymi-
nen on paremmin mahdollista.

Edelleen on todettava Pohjoismaitten osalta, että Suomessa näittenkin hallituksen esit-
tämien muutosten jälkeen, jotka toivottavasti eduskunta hyväksyy, edelleenkin Suomessa
on vähemmän opintolainapainotteinen järjestelmä kuin muissa Pohjoismaissa.

Ja edelleen on myös todettava perheellisten opiskelijoitten osalta, että kyllä, sivistysva-
liokunta vahvasti haluaa viedä eteenpäin tätä huoltajakorotusta, ja esimerkiksi oma puolu-
eeni, hallituspuolue keskusta, on vahvasti puhunut huoltajakorotuksen puolesta. En usko,
että sitä nyt kovinkaan moni vastustaa, ja on välttämätöntä, että vietäisiin sitä eteenpäin.
Toivomme, että opetusministeri esittää nyt sitä, että tämä huoltajakorotus palautetaan
osaksi opintotukea.

1.12 Sanna Marin sd: Arvoisa puhemies! Edustaja Rydman viittasi täällä siihen — kuten
monet hallituspuolueiden edustajat ovat viitanneet — että opintolaina pitää kokea inves-
tointina tulevaisuuteen ja sen takia on perusteltua siirtää se perustoimeentulolainan alle,
että se on ikään kuin tämmöinen investointi tulevaisuuteen. No, on aivan eri asia tehdä täl-
lainen investointi, kun puhutaan opiskelijoista, jotka valmistuvat juristeiksi tai lääkäreiksi
tai muihin kovapalkkaisiin ammatteihin, kuin jos he valmistuvat vaikkapa sairaanhoitajik-
si tai kirjastotyöntekijöiksi. Tähän te voitte vastata, että sehän on oma valinta. Mutta kun
tämä yhteiskunta tarvitsee myös sairaanhoitajia, kirjastotyöntekijöitä ja monia muita, jot-
ka työskentelevät tällä palkkatasolla. Jokainen ei voi olla juristi. Silloin on täysin kohtuu-
tonta laittaa opiskelijat tilanteeseen, jossa he joutuvat pahimmillaan nostamaan kymmeniä-
15



Pöytäkirjan asiakohta PTK 131/2016 vp
tuhansia euroja opintolainaa vain maksaakseen ruokansa, vuokransa, pakolliset elinkustan-
nuksensa. Tämä ei ole ainakaan se yhteiskunta, minkä minä haluan.

Meillä on nykyisessäkin opintotukijärjestelmässä ongelmia ja nykyisessäkin opiskelus-
sa ongelmia, ja näistä kaksi keskeistä ovat seuraavat:

Opintoaikojen pituus. Opintoaikaa ollaan koko ajan haluttu lyhentää, joten tämänkaltai-
set kiristykset eivät palvele sitä tarkoitusta, päinvastoin. Tämä johtaa siihen, että opinto-
ajat entisestään pitenevät, koska ihmisten, opiskelijoiden pitää käydä samaan aikaan töis-
sä, jotta he tulevat toimeen.

Toinen ongelma on korkeakoulutuksen periytyvyys. Tämäkään ei ole asia, jota tällä esi-
tyksellä voidaan korjata. Päinvastoin tämä pahentaa entisestään korkeakoulutuksen periy-
tyvyyttä, koska sosioekonominen tausta vaikuttaa siihen, uskaltaako nostaa lainaa vai ei.
Se vaikuttaa niihin valintoihin jo siinä vaiheessa, kun haetaan korkeakouluun.

Tämä hallituksen esitys ei ole kohtuullinen. Se on järjetön. Se on todella merkittävä leik-
kaus opiskelijoiden toimeentuloon, yksi pahimmista leikkauksista, mitä tämä hallitus te-
kee tiettyyn ryhmään nähden. Ja minä en (Puhemies koputtaa) kannata tämänkaltaista po-
litiikkaa ja toivon, että edustaja Rydmankaan ei kannata.

Ensimmäinen varapuhemies Mauri Pekkarinen:  Ja nyt jos edustaja haluaa jatkaa, niin
puhujapönttöön. Edustaja Rydmanilla on kohta varsinainen puheenvuoro, mistä syystä
myönnän nyt listan mukaan edustaja Joona Räsäselle puheenvuoron.

1.14 Joona Räsänen sd: Arvoisa puhemies! On todella tärkeää, että tätä opintotukikoko-
naisuutta käsitellään täällä monestakin näkökulmasta ja tätä hallituksen esitystä läpivalais-
taan monestakin suunnasta.

Haluaisin vielä puuttua tähän, kun todella kysymykseksi nousee aina tämä opintolaina ja
sen määrä. On aivan selvä asia, että toimivassa opintotukijärjestelmässä opintolaina on
aina yksi elementti. En usko, että sitä kukaan on täällä kiistämässä. Sitten toinen kysymys,
mikä siitä vain tulee, on se, millä ehdoilla se ihminen ottaa sitä lainaa. Ja kun nyt verrataan
suomalaisessa keskustelussa paljon muihin Pohjoismaihin, niin haluan edelleen korostaa,
että muissa Pohjoismaissa ehdot lainan ottamiseen ovat paljon paremmat kuin Suomessa,
joten on aivan ymmärrettävää, että siellä lainaa myös enemmän käytetään. On aivan sel-
vää, että mikäli Suomessakin lainan takaisinmaksu sidottaisiin tarkemmin opiskelijan val-
mistumisen jälkeiseen työllistymiseen, siihen tehtäisiin erilaisia muita tukielementtejä ja
lisättäisiin sosiaalista ulottuvuutta, niin varmasti myös lainankäyttö Suomessa lisääntyisi.
Mutta näitä syystä tai toisesta hallitus ei ole tekemässä.

Sitten kun täällä kyseltiin, muuttuvatko puheet täällä kausien välillä, niin muistuttaisin
nyt kuitenkin siitä, että ennen vaaleja opiskelijaliike jokaiselta puolueelta kysyi kantaa sii-
hen, tuleeko opintotuen säilyä edelleen opintorahapainotteisena, ja nyt täältä katsoisin, että
kaikki hallituspuolueet — keskusta, kokoomus ja perussuomalaiset — ovat vastanneet
ihan yksikantaan: kyllä, kyllä säilyy, tämä on meidän tavoitteemme. Jälleen voi kysyä, oli-
vatko nämä taas ennen vaaleja vain näitä puheita, ja nyt on sitten (Puhemies koputtaa) siir-
rytty vallassa ollessa sinne tekojen puolelle, mitkä eivät ihan vastaakaan sitä, mitä ennen
vaaleja luvattiin.
16



Pöytäkirjan asiakohta PTK 131/2016 vp
1.16 Anneli Kiljunen sd: Arvoisa herra puhemies! Itsekin oikeastaan pyysin puheenvuo-
ron siinä vaiheessa, kun edustaja Rydman puhui tästä koulutukseen investoinnista ja antoi
sille sitten tukeansa, minkä takia laina on hänen mielestään järkevää.

Mutta on selvää, että koulutus on aina investointi. Varhaiskasvatuskin on investointi. Se
on investointi siihen ihmiseen ja ihmisen osaamiseen ja elämään. Mutta se ei tarkoita sitä,
että se olisi samanlainen investointi, joka voitaisiin, voisiko sanoa, ulosmitata rahalla, vaan
kyse on ihmisen osaamisesta, elämisen mahdollisuuksista ja siitä, että ihmisellä on parem-
mat edellytykset työllistyä.

Samanaikaisesti meidän pitää myös tunnistaa se, että meidän työelämämme on muuttu-
nut hyvin vahvasti siitä, kun esimerkiksi itse opiskelin ja otin opintolainaa ja maksoin opin-
tolainani pois. Valmistuin sosiaalityöntekijäksi ja olen aina ollut töissä. Minun ei ole tar-
vinnut pelätä sitä, että olisin jäänyt työttömäksi. Mutta tänä päivänä meidän nuorten kor-
keakouluopiskelijoittemme työttömyys on kasvanut 150 prosentilla vuodesta 2008. On
täysin selvää, että nuoret haluavat opintojensa jälkeen rakentaa perhe-elämää, olla työssä
eivätkä heti välittömästi ruveta maksamaan opintolainaa. Siinä mielessä, kun miettii, että
opiskelijat ovat ainoa väestöryhmä, jonka on otettava lainaa ihan peruselämään, ruokaan,
asumiseen, vaatetukseen ja myös siihen koulunkäyntiin, opiskelun käyntiin, sen takia mi-
nun mielestäni meidän pitäisi pikemminkin kehittää opintotukea siihen suuntaan, että se ei
olisi lainapainotteinen mutta se olisi yksi mahdollisuus, että opiskelijoilla olisi riittävä toi-
meentulo, jotta he valmistuisivat tavoiteajassa ja sitä kautta pääsisivät työmarkkinoille en-
tistä aikaisemmin.

1.18 Wille Rydman kok:  Arvoisa herra puhemies! Edustaja Kiljunen ymmärsi hieman
paremmin puheenvuoroni sisällön kuin edustaja Marin aiemmin, nimenomaisesti näin. Ky-
se, kun puhutaan opiskelun luonteesta investointina, ei suinkaan ole pelkästään näistä opin-
tososiaalisista etuuksista tai mahdollisesta lainapainotteisuudesta, vaan itse asiassa inves-
tointina on järkevää, perusteltua nähdä pelkästään jo se ajankäyttö, erinäköiset muut pa-
nostukset, joita opiskelija omien opintojensa eteen näkee.

On syytä hyvässä koulutuspoliittisessa järjestelmässä puntaroida sitä, missä suhteessa
ne panostukset, joita opintoihin lopulta laittaa, olivat ne sitten rahallisia, ajankäytöllisiä tai
muita, ovat siihen itse opintojen tuotokseen nähden. Tässä keskustelussa, kun puhutaan ni-
menomaisesti tästä opintososiaalisesta puolesta eli opintorahasta tai opintolainasta, on nyt
syytä kuitenkin ottaa mukaan mittasuhteet. Kyse ei suinkaan ole siitä, että ketään oltaisiin
pakottamassa ottamaan lainaa tai että laina edes määrittäisi välttämättä pääosaa siitä tulo-
tasosta, joka opiskelijalla on sellaisessakaan tapauksessa, että hän ei käy töissä. Tässä on
tietty painopisteen muutos kyseessä. Tämä painopisteen muutos on kyllä minun nähdäkse-
ni varsin perusteltu, jotta voimme myöskin selvästi valtiovallan taholta muodostaa sellai-
sia kannusteita, jotka johtavat siihen, että opiskelija myöskin tarkkaan harkitsee, millai-
seen koulutukseen hänen on mielekästä minkäkinlaisia ajankäytöllisiä sisällöllisiä panok-
sia laittaa, jos hän toivoo, että tulevaisuudessa koulutuksesta myöskin hänen työmarkkina-
asemansa parantamisen kannalta etua on. Tässä tullaan myöskin niihin kysymyksiin työl-
listymisen mahdollisuuksista, joita monet edustajat täällä varsin ansiokkaasti ovat sivun-
neet.
17



Pöytäkirjan asiakohta PTK 131/2016 vp
1.20 Ritva Elomaa ps: Arvoisa puhemies! Huoltajakorotus on ollut todella paljon esillä,
ja se on todella perusteltu, ja myös perussuomalaiset tulevat ajamaan voimakkaasti tätä
huoltajakorotusta ja puoltavat sitä.

Tässä on vähän samaa asiaa, kun ajatellaan Pohjoismaita, kuin lainauskorvauksissa. Ne
olivat myös todella minimaaliset eivätkä ollenkaan Pohjoismaiden tasolla. Tämä hallitus
lopullisesti nosti lainauskorvaukset, niin että nyt alkaa olla jo pohjoismainen taso myös sii-
nä.

Sitten pitää huomioida se, että meidän opetuksemme täällä Suomessa on hyvin korkea-
tasoista ja koulutus on maksutonta. Se on todella tärkeää, ja sen pitää jatkossakin olla. Lu-
kukausimaksuja ei ole kaavailtu — turha pelotella opposition taholta. EU- ja Eta-maiden
ulkopuolisille on lukukausimaksut asetettu, ja se on ihan oikea toimenpide ollut.

Mitä tulee yrittäjävähennykseen, joka koituu pienten ja keskisuurten yritysten hyväksi,
niin ihmettelen kyllä, että vasemmistoliitto on tätä yrittäjävähennystä vastaan ainakin pu-
heissaan.

1.21 Marisanna Jarva kesk: Arvoisa puhemies! Nämä opintolainaan liittyvät elementit
— esimerkiksi opintolainan vähennys, joka on kannustanut opintolainan ottamiseen, opis-
kelijat ovat ottaneet enemmän opintolainaa sen myötä — nämä elementithän myöskin säi-
lyvät. Toki jos oppositiosta tulee hyviä esityksiä, miten opintolainaa voidaan kannustaa ot-
tamaan enemmän, niin ilman muuta niitä voidaan käsitellä, mutta nämä tosiaan eivät ole
muuttumassa mitenkään radikaalisti uuden esityksen myötä.

Minä olen kyllä itse todella iloinen siitä, että opiskelijoitten tulotaso tulee nousemaan
jatkossa ja että asumisen kasvun myötä nimenomaan se kohdistetaan nyt vähävaraisemmil-
le, pienituloisille, yksin asuville opiskelijoille — täysin siis sosiaalisesti oikeudenmukai-
sempi malli — ja niiltä tuki vähenee, erityisesti pariskunnilta, joilla on yhteenlasketut tulot
sellaiset, että he eivät tarvitse sitä tukea niin paljon. Minusta on hyvä, että nimenomaan
pienituloisia tässä mallissa suositaan ja parempituloiset saavat sitten pärjätä vähemmällä
tuella jatkossa. Minusta tämä on oikea malli.

Myöskin opiskelijat tulevat nyt tasavertaisempaan asemaan muitten väestöryhmien
kanssa tämän yleisen asumistuen myötä. On myös ikävää, että annetaan sellainen mieliku-
va, että jos opposition esitykset menisivät läpi ja nämä esitykset kaatuisivat, niin jotenkin
opiskelijoitten tilanne paranisi. Heillähän säilyisi tämä sama tulotaso, niin kuin nytkin on,
eikä nimenomaan nousisi opintotuen taso ensi vuonna. Ikävä, että tällaista vanhaa mieliku-
vaa edelleen jatketaan tästä. Puhutaan opintorahan leikkauksesta, vaikka opintojen aikai-
nen tuki ja rahamäärä nousevat suurimmalla osalla opiskelijoista.

Erittäin hienoa, että perussuomalaiset tukevat vahvasti myös tätä huoltajakorotusta, ja
lähdemme tätä viemään yhdessä eteenpäin.

1.23 Sanna Marin sd: Arvoisa puhemies! Edustaja Rydman voi olla varma, että tarkistan
teidän puheenne kirjallisena, mitä ensimmäisessä puheenvuorossanne sanoitte. Minä ym-
märsin sen niin ja edelleen ymmärrän niin, että te viittasitte siihen, että tämä lainapainot-
teisuus on perusteltu siitä syystä, että opiskelija voi itse katsoa, että sen lainan nosto omaan
elämiseen on investointi tulevaisuuteen, ja tähän sitten argumentoin siten, että on aivan eri
asia, jos valmistuu juristiksi tai lääkäriksi kuin pienipalkkaisiin ammatteihin, eli se inves-
tointi ja riski on erilaisille opiskelijoille hyvin erilainen. Minun mielestäni se on kohtuu-
tonta, että tulevaisuudessa pienipalkkaiset henkilöt joutuvat maksamaan takaisin todella
18



Pöytäkirjan asiakohta PTK 131/2016 vp
merkittävää opintolainaa, jonka he siis joutuvat nostamaan sen takia, että opintoraha ei rii-
tä elämiseen.

Toinen ongelma on sosioekonominen tausta, johon tämä kysymys vahvasti liittyy tällä-
kin hetkellä, eli korkeakoulutus periytyy ja vähävaraisista perheistä tulevat nuoret eivät us-
kalla ottaa lainaa, koska he eivät voi olla varmoja siitä, pystyvätkö he sitten myöhemmin
sen lainan maksamaan takaisin, ja tämä asettaa tosiasiallisesti nämä ihmiset sellaiseen ti-
lanteeseen ja sellaisen valinnan eteen — niiden muiden syiden lisäksi, joita tällä hetkellä
on siihen, että korkeakouluun harvemmin hakeutuvat ja pääsevät ne, keiden vanhemmat tai
perheet eivät ole korkeakoulutetusta taustasta.

Ymmärrän kyllä, että edustaja Rydman katsoo tätä asiaa näin, että raha on vain yksi asia
näiden muiden panostusten joukossa eli on aika ja sitten on raha, mitä te äsken puheenvuo-
rossanne luettelitte, mutta monet elävät sellaisessa tilanteessa ja sellaisessa todellisuudes-
sa, jossa sillä rahalla ihan oikeasti on paljon merkitystä. Esimerkiksi itse tulen vähävarai-
sesta perhetaustasta ja olen perheeni ensimmäinen korkeakouluun päätynyt ja näen hyvin,
että tässä yhteiskunnassa on esteitä tällaisista taustoista tuleville nuorille ja raha on merkit-
tävä este, ja sen takia en haluaisi, että nyt entisestään (Puhemies koputtaa) näitä muureja ra-
kennetaan näiden nuorten elämänpolulle, vaan niitä pitäisi purkaa.

1.25 Wille Rydman kok:  Arvoisa herra puhemies! Olen imarreltu siitä, edustaja Marin,
että te lupasitte lukea puheeni vielä jälkikäteenkin. Se on minulle suuri kunnia, ja sieltä
voitte sen hyvin tarkistaa.

Totta kai on niin, että myös tämä rahallinen puoli, olkoon sitten lainaa tai muuta puolta,
kuuluu osana siihen investointiin. Mutta tuossa edellisessä puheenvuorossani halusin juuri
täsmentää, että tämä ei ole suinkaan ainut osa sitä ilmiötä, josta voidaan puhua investoin-
tina opintojen muodossa omaan tulevaisuuteen.

Tässä kannattaa kyllä nyt edelleenkin laittaa hieman perspektiiviin sitä, mistä tässä nyt
oikeastaan on kyse. Eli opintoraha ei ole sinänsä katoamassa mihinkään, lainapainottei-
suus hieman lisääntyy. Kenenkään ei ole silti pakko ottaa lainaa, se on mahdollisuus. Ja mi-
käli näin kokee, että esimerkiksi tekee sen valinnan, että panostaa hieman nopeampaan val-
mistumiseen eikä työskentele samaan aikaan, kun opiskelee, niin yhtenä mahdollisuutena
on täydentää sitten opintojen aikaisia tulojaan myöskin hieman laajemman lainan muodos-
sa. Tämä on kaikki aivan perusteltua ja tukee sitä perustavoitetta, että opiskelijat valmistu-
vat mahdollisesti hieman nopeammin ja joka tapauksessa myöskin harkitsevat opintojen
relevanttiutta tulevan työurakehityksensä kannalta.

1.27 Sari Essayah kd:  Arvoisa puhemies! Kristillisdemokraateilla ei ole sivistysvalio-
kunnassa omaa edustajaa, mutta lähimpänä näistä vastalauseista on tämä RKP:n vastalau-
se 2, josta jo meidän edustajamme täällä salissa ovat kertoneet, että sitä tuemme niin näit-
ten lakiehdotusten hylkäysten osalta kuin myöskin tämän lausumaehdotuksen osalta.

On tärkeää pohdiskella, millä tavalla tämä opiskelijan toimeentulo tulisi opintojen aika-
na rakentaa, ja tämä hallituksen esitys lähtee selvästi viemään tätä rahoitusta siihen suun-
taan, että opiskelijan tulee ottaa yhä enemmän lainaa ja että tämä opintorahan osuus piene-
nee. Tässä on se ongelma, että vaikka ajateltaisiin näin, että tämä on investointi omaan tu-
levaisuuteen, niin meillä on kuitenkin hyvin erilaiset työllistymismahdollisuudet, kun sit-
ten opiskelija valmistuu, ja tietenkin myöskin eri alojen palkkatasot ovat hyvin erilaiset, ja
siinä mielessä tällainen, voisiko sanoa, runsaaseen lainanottoon kannustava malli ei minun
19



Pöytäkirjan asiakohta PTK 131/2016 vp
mielestäni ole vastuullista valtion taholta. Nuorella saattaa siinä vaiheessa, kun hän valmis-
tuu ammattiin ja työnäkymistä ei ole tietoakaan, olla useitten tuhansien eurojen opintolai-
nat niskassaan.

Täällä jo aiemmin mainittiin, että kristillisdemokraatit ovat kehittäneet tällaisen oman
kannustavan opintotuen mallin, ja siinä yksi tällainen tärkeä elementti on se, että haluam-
me näitä tulorajoja olla nostamassa ja erityisesti perheellisten opiskelijoitten kohdalla, ja
täällä on jo monessa puheenvuorossa ja itse asiassa tuossa valiokunnan mietinnössäkin to-
dettu, että olisi tärkeää saada tämä perheellisten opiskelijoitten tuki aikaiseksi. Mielellään
odotamme sitä, että kun kristillisdemokraatit vaihtoehtobudjetissaan esittävät sitä omaa
mallia, jossa 20 miljoonaa tähän on varattu — noin 200 euroa per kuukausi per opiskelija
— niin tällä tavalla sitten hallituspuolueista tukea myöskin (Puhemies koputtaa) tälle tulee.

1.29 Joona Räsänen sd: Arvoisa puhemies! Tässä keskustelussa on käytetty monia hyviä
puheenvuoroja, ja myös tähän asiaan liittyy vahva arvolataus. Niin kuin täällä on moni to-
dennut, on kumma juttu, että monia näitä leikkauksia perustellaan sillä, että yksinkertaises-
ti isänmaalla ei ole rahaa, mutta sitten kun katsoo hallituksen monia muita esityksiä, niin
niihin näyttääkin rahaa löytyvän, ja tässähän kysymys on nimenomaan arvovalinnoista: ke-
nelle sitä tukea halutaan kohdentaa, annetaanko tänne tulodesiilien yläpäähän vai sitten tu-
lodesiilien alapäähän, ja hallitus on valinnut sen linjan, että tukea annetaan enemmän tulo-
desiilien yläpäähän.

Mutta nyt olisin tässä viimeisessä puheenvuorossani kiinnittänyt vielä huomiota siihen
positiiviseen asiaan, että kun niin valiokunnan mietinnössä kuin myös sitten täällä keskus-
telussa on vahva tuki tullut tälle perheellisten opiskelijoiden aseman parantamiselle ja tälle
huoltajakorotukselle — jota täällä on keskusta ilmoittanut kannattavansa, perussuomalai-
set ovat ilmoittaneet kannattavansa ja kokoomuskin käsittääkseni on ainakin ennen vaaleja
kannattanut perheellisten opiskelijoiden tukea ja tätä huoltajakorotusta — ja kun se on nyt
täällä valiokunnan mietinnössäkin ja sitten tulee olemaan siinä päätöksessä, niin voiko täs-
tä nyt vetää sellaisia johtopäätöksiä, että tämän vaalikauden aikana te tuotte eduskuntaan
sellaisen esityksen, missä tämä huoltajakorotus toteutuu? Jos tämä näin herttaisen yksimie-
listä näyttää olevan hallituksen sisällä, niin täällähän oppositio toivottaa esityksen tervetul-
leeksi. Että ei muuta kuin vauhtia vain siihen, että saatte tänne tuotua esityksen siitä, millä
parannetaan perheellisten opiskelijoiden asemaa, ja jos sitten tämä jää jostain syystä toteu-
tumatta, sitten jälleen kyllä täytyy kysellä, minkäs arvoisia ne tiettyjen puolueiden puheen-
vuorot ovat.

1.31 Li Andersson vas: Arvoisa puhemies! Tässä on ennen kaikkea edustaja Jarva luonut
tällaisen omituisen kuvan siitä, että ne opiskelijat, jotka jatkossa eivät tule saamaan tukea
asumiseen, olisivat jotenkin erityisen rikkaita tai hyvätuloisia. Tämähän ei perustu yhtään
mihinkään. Ja jos tätä tarkastellaan, niin me tiedämme, että pienituloisuus on syvintä ikä-
ryhmässä 18—24 mutta pienituloisuus on myöskin ollut nopeimmin yleistyvää ikäryhmäs-
sä 24—34 johtuen siitä, että myöskin työssä käyvät nuoret aikuiset yleensä ovat suhteelli-
sen pienituloisia. Ja tämä on juuri se joukko, johon tämä nyt tulee kohdistumaan. Eli em-
mehän me tiedä sitä, minkälaisia edellytyksiä niissä ruokakunnissa on, missä toinen opis-
kelijapariskunnasta vaikkapa käy töissä, myöskin elättää sitä toista henkilöä, vaan kyllä-
hän tämäkin uudistus vaikuttaa pienituloisiin opiskelijoihin mutta ei niihin kaikista pieni-
tuloisimpiin.
20



Pöytäkirjan asiakohta PTK 131/2016 vp
Ja vielä edustaja Elomaalle liittyen tähän yrittäjävähennykseen. En oikeastaan edes jak-
saisi enää toistaa tätä samaa argumentaatiota mutta kehotan nyt taas kerran kaikki hallitus-
puolueiden edustajat lukemaan yrittäjävähennyksestä hallituksen omaa esitystä, jossa
myöskin lukee aivan selvästi, että se hyödyttää eniten harvalukuisia suurituloisia yrityksiä. 

Toinen varapuhemies Arto Satonen:  No niin, menemme puhujalistan mukaan.

1.33 Sanna Marin sd: Arvoisa puhemies! Edustaja Rydman pyysi omassa puheenvuoros-
saan, että tätä esitystä pitäisi suhteuttaa, että meidän pitäisi suhteuttaa tätä esitystä, minkä
hallitus on tänne tuonut, ja ilmeisesti se hallituspuolueiden edustajien voimin sitten täällä
läpi äänestetään. No, suhteutetaanpa. Opintorahasta leikataan neljäsosa pois. Euromääräi-
sesti tämä tarkoittaa 86:ta euroa, eli opintoraha putoaa 250 euroon kuukaudessa. Elättekö te
250 eurolla kuukaudessa? Oletteko te ikinä eläneet 250 eurolla kuukaudessa? Moni joutuu
elämään, ja siitä kertoo muun muassa kasvaneet leipäjonot, mistä ensimmäisessä puheen-
vuorossani täällä puhuin. Monet opiskelijat ovat tällä hetkellä todella hankalassa tilantees-
sa, enkä näe mitenkään, että tämä voitaisiin ikään kuin suhteuttaa niin, että tämä leikkaus
olisi jotenkin pieni tai mitätön. Se on näille opiskelijoille heidän elämässään, heidän tulo-
tasollansa todella merkittävä ja iso leikkaus. Eli jos nyt suhteutetaan, niin minun mielestä-
ni neljäsosaleikkaus on todella merkittävä leikkaus.

Sitten, mitä tulee tähän teidän toiseen politiikkaan, niin, kuten täällä on useissa puheen-
vuoroissa todettu, hallitushan tekee sellaista politiikkaa, että kun leikataan pienituloisilta,
köyhiltä, sairailta, vanhuksilta, lapsiperheiltä, opiskelijoilta, lukuisilta muilta ryhmiltä,
niin se tehdään sen takia, että on pakko, koska rahaa ei kertakaikkisesti ole. Mutta minkä
takia teillä on rahaa antaa vauraille? Minkä takia teillä on varaa tehdä perintö- ja lahjave-
ron huojennuksia? Minkä takia teillä on varaa tehdä 120 miljoonan euron lahjoitus apteek-
kareille, juristeille tämän yrittäjävähennyksen muodossa? Miten teillä siihen on varaa, jos
teillä ei ole varaa opiskelijoiden toimeentuloon tai köyhimpien ihmisten toimeentuloon?
Jos suhteutetaan näitä asioita, niin suhteutetaan sitten. Minun mielestäni tämä ei ole koh-
tuullista.

1.35 Wille Rydman kok: Arvoisa herra puhemies! Näistä edustaja Marinin puheenvuo-
ron jälkimmäisistä poliittisista teemoista olisi hauska käydä monta muutakin debattia, mut-
ta jos kuitenkin rajaan puheenvuoroni näihin teemoihin, jotka käsittelevät tätä nimen-
omaista hallituksen esitystä, niin jatketaan vain tällä suhteuttamisen tiellä.

Ylipäätäänkään pelkän opintorahan varassa varmaankin aika harva opiskelija lopulta
sitten kuitenkaan elää, minkä johdosta on olemassa esimerkiksi asumiseen liittyvää tukea,
ja lisäksi ylipäätäänkin monet opiskelijat myöskin käyvät töissä samaan aikaan kun opis-
kelevat. Tässä tuleekin juuri kysymykseen se, minkä takia itse asiassa opintorahaa tai jon-
kinnäköistä opintotukea ylipäätäänkin maksetaan. Tietysti jos henkilö opiskelee, niin hän
todennäköisesti ei voi täysipäiväisesti elättää itseään omalla työnteolla, ja silloin voi olla
perusteltua, että julkinen valta maksaa jonkinnäköistä tukea. Mutta onko sen kaiken tuen
oltava sitten nimenomaisesti rahamääräisesti maksettua opintorahaa, vai onko perusteltua,
että siitä jonkinnäköinen pala onkin sitten lainarahoitteista? Minun nähdäkseni hallituksel-
la on varsin vankat perustelut siihen, ja näihin perusteluihin olen viitannut aiemmissakin
puheenvuoroissani, että siirrämme tätä opintotuen painopistettä tästä opintorahakeskeisyy-
destä enemmän opintolainakeskeiseen malliin.
21



Pöytäkirjan asiakohta PTK 131/2016 vp
Kenenkään ei ole pakko ottaa lainaa, mutta sellainenkin mahdollisuus on, jos opiskelija,
sen sijaan, että kävisi opintojensa ohella myöskin töissä, päättääkin valita esimerkiksi sen
tien, että haluaa valmistua nopeammin. Silloin voi olla hyvinkin perusteltua hieman pie-
nemmän opintoajan puitteissa ottaa vähän enemmän lainaa, valmistua nopeammin ja pääs-
tä nopeammin työelämän syrjään kiinni. Tässä on hyvin monenlaisia ja erilaisia ja yksilöl-
lisiä vaihtoehtoja opiskelijalle tarjolla.

1.37 Jukka Gustafsson sd: Arvoisa puhemies! Mietin pitkään, osallistunko tähän keskus-
teluun. Ajattelin antaa sellaisten puhua, jotka nyt ovat viimeksi opintolainaa nostaneet ja
käyttäneet.

Arvostan kyllä, että ainoana kokoomuslaisena kansanedustajana edustaja Rydman on
paikalla ja osallistuu keskusteluun. Tuossa tunti—puolitoista sitten totesin, ettei täällä ole
yhtään kokoomuksen edustajaa paikalla, kun opintotuesta keskustellaan, mutta hyvä.

Tartun ihan yhteen asiaan — enkä nyt halua enää ruveta täällä pyörittämään levyä sa-
massa kohtaa. Minusta avainsana, mitä edustaja Rydman käytti, oli, että tässä on kokoo-
muksen näkemyksen mukaan "painopistemuutos". Käytitte tätä sanaa. Ja se painopisteen
muutoshan on nyt se, että te näette hyvänä sen, että opiskelija joutuu ikään kuin etenemään
opintolaina edellä.

Nyt minä näen — ja uskon, että sosialidemokraatit näkevät — että meidän pitää kun-
nioittaa sen opiskelijan motivaatiota, suuntautumista, lahjakkuutta ja muuta, että meillä on
opiskelijoita, jotka haluavat opiskella humanistisia ja luonnontieteellisiä aloja, vaikka he
kyllä ovat varmaan fiksuja ja tietävät, että työllistymisnäkymät eivät ole ehkä niin hyvät
kuin on juristilla tai lääkärillä. Mutta silti pidän sitä luovuttamattomana oikeutena, että he
voivat hakeutua näille aloille, ja heitä sitten roppasee tämä opintorahan heikennys. Minä
näen tämän tällä tavalla.

1.39 Sanna Marin sd: Arvoisa herra puhemies! Nyt nämä perusteet tässä laajenivat sillä
tämän lainan puolesta, että se on vain mahdollisuus opiskelijoille, että sitten vaihtoehtona
on tämä työnteko opintojen ohessa. Sehän on kyllä arkipäivää tänäkin päivänä, että opis-
kelijat joutuvat tekemään paljon töitä opintojen ohessa jo tällä hetkellä, koska tällä hetkel-
läkin opintotuki on riittämätön — varsinkin kun puhutaan kasvavilla kaupunkiseuduilla
asuvista opiskelijoista, niin kertakaikkisesti kustannukset vain ovat niin korkeat, että työtä
joudutaan jo tällä hetkellä opintojen ohessa tekemään, jolloin täysipainoinen opiskelu on
käytännössä todella monelle mahdotonta.

No, nyt sitten entistä enemmän ilmeisesti halutaan ajaa opiskelijoita työn pariin, mutta
tässä on vain se ongelma, että meillä on koko ajan myös toiselta puolelta kiristetty. Koko
ajan ollaan haluttu nopeuttaa opintojen valmistumisaikoja, ollaan haluttu kiirehtiä opinto-
jen tekemistä, ollaan haluttu, että nuoret menevät nopeasti sisään ja nopeasti ulos korkea-
kouluputkesta. Tähän kuvaan ei sovi kauhean hyvin se, että nyt halutaan entistä enemmän
sitten ajaa opiskelijoita työnteon pariin, niin kuin monet ajautuvat tästä eteenpäin varmasti
entistä enemmän tähän työskentelyyn opintojen ohella.

Eli tämä ei ole minun mielestäni näiden aikaisempien tavoitteiden mukaisesti järkevää.
Jos halutaan nopeuttaa opintoaikoja, jos halutaan, että opiskelijat valmistuvat nopeasti,
niin tämä esitys, minkä hallitus nyt esittää, ajaa opiskelijat juuri päinvastaiseen tilantee-
seen. Eli tästäkään näkökulmasta minun mielestäni tämä ei ole erityisen perusteltua.
22



Pöytäkirjan asiakohta PTK 131/2016 vp
1.40 Anneli Kiljunen sd:  Arvoisa puhemies! Itsekin ajattelin, että en ota kantaa tähän,
mutta haluan kuitenkin vielä sen verran todeta, että suurta huolta kannan, en pelkästään täs-
tä opintolainapainotteisuudesta tai opintorahan, opintotuen leikkauksista vaan tästä koko-
naistilanteesta, jonka nyt hallitus käytännössä tässä tekee.

Kuten edustaja Rydman totesi tuossa omassa puheenvuorossaan, niin ei ole pakko ottaa
lainaa, että sillä 250 eurolla voi pärjätä ja voi tehdä vähän töitä. Mutta tosiasia on se, että
samanaikaisesti, kun hallitus leikkaa opintotukea, se myös tiukentaa näitä tukikuukausia ja
sitten tiukentaa myös näitä tukikuukausien ehtoja. Sitä kautta opiskelijat ajetaan aika ah-
taaseen tilanteeseen, ja tämmöisten erilaisten vaihtoehtojen mahdollistaminen, että voisi
käydä töissä ja samanaikaisesti sitten saada riittävät opintopisteet, käytännössä on entistä
vaikeampaa. Kuten me tiedämme, niin jos opiskelija ei saa sitten riittävästi opintopisteitä
kerrytettyä, hän joutuu maksamaan nämä maksetut opintotuet takaisin, ja se taas omalta
osaltaan tuo sitten eräänlaisen tämmöisen, voisiko sanoa, oravanpyörän, joka vie opiskeli-
jan elämäntilannetta vielä ahtaammalle ja vaikeammalle. Siinä mielessä tämä hallituksen
opiskelijapolitiikka on kyllä nyt sensuuntaista, mikä ei tue opiskelijoitten elämänlaatua ja
opintojen suorittamista tavoiteajassa.

1.42 Wille Rydman kok: Arvoisa herra puhemies! Olen teidän kanssanne, edustaja Gus-
tafsson, aivan samaa mieltä siitä, että kyllä sen tulee olla luovuttamaton oikeus, että kenel-
lä hyvänsä suomalaisella on mahdollisuus ja oikeus hakea, hakeutua sellaiselle opintoalal-
le, jonka oikeaksi kokee. Mikäli pääsykokeissa oman kyvykkyytensä onnistuu osoitta-
maan, niin silloin myöskin sitten tälle opintolinjalle voi päästä. Ylipäätäänkin, kuten en-
simmäisessä tähän aiheeseen liittyvässä puheenvuorossani totesin, suomalaisen yhteiskun-
nan merkittäviä vahvuuksia on nimenomaisesti laaja sosiaalinen kierto, joka on mahdollis-
ta juurikin maksuttoman koulutuksen kautta.

Kuitenkin sitten tullaan tähän kysymykseen, että missä määrin on mielekästä, oikeutet-
tua ja perusteltua vaatia veronmaksajia kustantamaan omaa vapaata sivistystyötään, ja täs-
sä meidän täytyy olla vähän huolellisempia. Pidän ilman muuta järkevänä, että veronmak-
saja kustantaa maksuttoman koulutuksen niille, joilla älliä riittää päästä yliopistoon sisään
opiskelemaan. Pidän myös järkevänä sitä, että meillä on jonkinnäköisiä opintososiaalisia
etuuksia ja järjestelmiä, jotka mahdollistavat myöskin käytännössä opiskelun. Mutta sit-
ten, jos meillä olisi kokonaan sellainen järjestelmä — jota ehkä joidenkin puheenvuoroissa
on kaivattu — että oikeastaan mitä hyvänsä voisi opiskella hyvin turvatulla opintorahapai-
notteisella opintososiaalisella mallilla, niin sitä en välttämättä kyllä pidä järkevänä. Kyllä
meidän mallissamme täytyy olla riittävät elementit myöskin sille, että opiskelijat pohtivat
omia opintojaan paitsi vapaan sivistyksen kannalta myöskin sen kannalta, millä tavalla se
vaikuttaa heidän tulevaan työmarkkina-asemaansa.

1.44 Marisanna Jarva kesk: Arvoisa puhemies! Tosiaan vuokra-asumisen kustannukset
ovat jatkuvasti kasvaneet, erityisesti korkeakoulupaikkakunnilla, ja juuri sen vuoksi on to-
della tärkeää, että opiskelijoiden asumisen tuki nousee selkeästi nykyisestä asumislisästä,
kun he siirtyvät yleiseen asumistukeen. Tämä on todella tärkeä vastaantulo nimenomaan
pienituloisia opiskelijoita ajatellen. Heidän asumisen tukihan nousee selkeästi enemmän
kuin tämä opintorahan leikkaus on. Tämä on ihan numerofaktaa. Nyt myös todetaan se, että
opintotuki ja opintoaikainen tuki eivät ole opintopalkkaa, vaan siirrytään enemmän kohti
opiskelijan sosiaaliturvaa ja sitä parannetaan näillä esityksillä. Hallitusohjelman mukaises-
23



Pöytäkirjan asiakohta PTK 131/2016 vp
ti opintotuki nousee, niin kuin opintotuki myöskin nousee, ja lisäksi nyt sitten erillisellä
päätöksellä tulee myös tämä yleiseen asumistukeen siirtyminen, ja tämä kaikki mahdollis-
taa, että opiskelijat voivat jatkossa paremmin keskittyä päätoimiseen opiskeluun.

Tukikuukausien vähenemisestä voi todeta sen, että korkeakoulut nimenomaan haluavat,
että heidän opiskelijansa valmistuvat, ja kun on ollut puhetta tästä kolmannen lukukauden
käyttöönottamisesta, niin nimenomaan tähän nyt tulee sitten sitä odotusta, koska opiskeli-
joiden odotetaan valmistuvan myös jatkossa nopeammin. Heidät tarvitaan myös työmark-
kinoille nopeammin, ja korkeakouluille tulee se rooli, ja he myöskin ovat valmistautuneita
siihen, että opintoja tulee tarjota ympäri vuoden. Itsekin vajaan 10 vuoden sisässä valmis-
tuneena, nykyisellä opintotukijärjestelmällä opiskelleena voin sanoa, että on ongelma se,
että toukokuun alusta lähdetään pois korkeakouluista, yliopistoilta ja palataan vasta syys-
kuun puolessavälissä. Se ei ole järkevää resurssien käyttöä, vaan tätä ympärivuotista opis-
kelua tulee tukea opintojen mahdollistamisessa, ja sitten tämä nykyinen asumistukijärjes-
telmä tulee tukemaan tätä ympärivuotista opiskelua erittäin paljon paremmin.

Keskustelu päättyi ja asian käsittely keskeytettiin.
24


