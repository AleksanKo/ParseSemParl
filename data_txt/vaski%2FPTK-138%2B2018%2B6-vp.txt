















































DEM13F.tmp.xml


Pöytäkirjan asiakohta PTK 138/2018 vp
Pöytäkirjan asiakohta 

PTK 138/2018 vp

Täysistunto

Keskiviikko 9.1.2019 klo 14.06—19.54

6. Hallituksen esitys eduskunnalle laiksi sosiaali- ja terveyspalvelujen asiakasmaksuista
Hallituksen esitys HE 310/2018 vp

Lähetekeskustelu

Puhemies Paula Risikko: Lähetekeskustelua varten esitellään päiväjärjestyksen 6. asia.
Puhemiesneuvosto ehdottaa, että asia lähetetään sosiaali- ja terveysvaliokuntaan, jolle pe-
rustuslakivaliokunnan on annettava lausunto.

Lähetekeskusteluun varataan enintään 30 minuuttia. Asian käsittelyssä noudatetaan ai-
kataulutettujen asioiden osalta sovittuja menettelytapoja.

Keskustelu

15.45 Perhe- ja peruspalveluministeri Annika Saarikko (esittelypuheenvuoro): Arvoi-
sa puhemies! Esiteltävänäni on tänään ehdotus laiksi sosiaali- ja terveyspalveluiden asia-
kasmaksuista.

Nykyinen asiaa koskeva lainsäädäntö on vuodelta 92, ja se on monilta osin vanhentunut-
ta. Lainsäädännön uudistamisen tarve on itse asiassa ollut esillä usealla hallituskaudella, ja
uudistuksia on myös yritetty tehdä useaan otteeseen. Itse asiassa viime hallituskaudella
asetettiin jo työryhmä valmistelemaan kunnallisen palveluasumisen asiakasmaksuja ja nii-
tä koskevia uudistusehdotuksia, mutta tuolloin hallituksen esitystä ei annettu. Kokonaisuu-
distuksen tarvetta ovat tuoneet esiin oikeutetusti muun muassa eduskunnan oikeusasia-
mies, oikeuskansleri ja myös valvontaviranomainen, kunnat ja lukuisat kansalaiset.

Nykyisen lainsäädännön vanhentuneet säännökset ja siitä kokonaan puuttuvat säännök-
set aiheuttavat kentällä valtavasti tulkintaongelmia ja suuria eroja asiakasmaksuissa eri
alueiden ja ihmisten välillä. Myös lainsäädännön rakenne on itsessään vanhentunut, ja ase-
tuksessa on säännöksiä, joiden tulisi perustuslain mukaisesti sijaita itse asiassa lain tasolla.
Asiakkaiden oikeusturva ei ole toteutunut tarkoituksenmukaisesti, sillä lainsäädännöllä ei
ole riittävällä tavalla varmistettu asiakasmaksujen alentamisen tai poistamisen ensisijai-
suutta suhteessa toimeentuloturvaan ja myöskään asiakasmaksujen muutoksenhakua kos-
keva ohjaus ei ole ollut riittävää. Epäoikeudenmukaista on ollut myös se, että asiakasmak-
sulainsäädännöstä ovat puuttuneet kokonaan säännökset palveluasumisen maksuista eikä
lainsäädäntö myöskään mitenkään tunne ja tunnista uusia palvelumuotoja tai digitaalisia
ratkaisuja.

Arvoisa puhemies! Suomessa sosiaali- ja terveydenhuoltoa rahoitetaan nykyisin pää-
asiassa verotuloilla, lakisääteisillä ja vapaaehtoisilla vakuutuksilla sekä työnantaja- ja asia-
kasmaksuilla. Asiakasmaksujen rooli vuonna 2017 tästä isosta rahapotista oli, että sillä ka-
tettiin kustannuksista 7 prosenttia. Sosiaali- ja terveydenhuollon asiakasmaksut koskevat
suurta osaa suomalaisista, sillä lähes puolet kansastamme maksaa vuosittain joitakin soten
 Tarkistettu
4.0



Pöytäkirjan asiakohta PTK 138/2018 vp
asiakasmaksuja. Maksujen kohdentumisen osalta on kuitenkin merkittäviä väestöryhmä-
kohtaisia eroja. Tässä tietysti näkyy myös työterveyshuollon rooli. Valtioneuvoston kans-
lian tähän uudistustyöhön liittyen huhtikuussa 2018 julkaiseman tutkimusraportin mukaan
suurin osa maksuista kasautuu maksettavaksi pienelle osalle väestöstä. Kymmenesosa asi-
akkaista maksaa lähes puolet kaikista tasasuuruisista asiakasmaksuista. Tulosidonnaisissa
maksuissa vastaava luku oli 44 prosenttia ja suun terveydenhuollossa 30 prosenttia.

Arvoisa puhemies! Perustuslain 19 §:n kolmannessa momentissa on julkiselle vallalle
säädetty velvoite turvata jokaiselle riittävät sosiaali- ja terveyspalvelut ja edistää väestön
terveyttä. Keskeisenä periaatteena on lisäksi, että henkilön oikeus saada tarvitsemiaan pal-
veluita ei saisi olla riippuvainen hänen maksukyvystään. Palvelut on turvattava myös niil-
le, joiden maksukyky on heikentynyt. Tähän on perustuslakivaliokunta useasti kiinnittänyt
huomiota.

Tänään esittelyssä olevassa hallituksen ehdotuksessa ehdotetaan siis säädettäväksi ko-
konaisuudessaan uusi laki tämän ison asiakasmaksukokonaisuuden äärellä. Tässä otetaan
huomioon muutokset toimintaympäristössä palvelujärjestelmän osalta, mutta myös muu-
tokset rakenteessa, siis uusi maakuntapohjainen sosiaali- ja terveydenhuollon uudistus.

Ehdotetussa laissa säädettäisiin maakunnan järjestämisvastuulle kuuluvien palveluiden
maksuista, myös siitä, miten maksut määrätään ja niitä peritään, sekä asiakkaalle maksut-
tomista palveluista. Asiakasmaksut kerää aina maakunta, ei palveluntuottaja. Lisäksi esi-
tyksessä säädettäisiin maksujen perimistä rajoittavasta maksukatosta, maksujen alentami-
sesta ja perimättä jättämisestä sekä tarkennetaan maksujen muutoksenhakua koskevaa
sääntelyä. Tähän sisällytettäisiin myös säännökset nykyisestä lainsäädännöstä puuttuvista
asiakasmaksuista, kuten palveluasumisen ja etäpalvelujen maksuista.

Oleellinen muutos on siis myös se, että asiakasmaksuista säädettäisiin jatkossa kokonai-
suudessaan lain tasolla. Tämä vahvistaa ihmisten yhdenvertaisuutta ja asiakokonaisuuden
selkeyttä. Nykyisen lainsäädännön nojalla kunnat itse asiassa voivat periä maksuja kaikis-
ta sote-palveluista, ellei maksuttomuudesta ole erikseen säädetty laissa. Toisin kuin ny-
kyään, tässä uudessa ehdotetussa laissa maksun saisi periä vain sellaisista sote-palveluista,
joiden maksuista säädetään ehdotetussa laissa. Tämä selkiyttää, yhdenmukaistaa ja lisää
asiakkaan aseman parantamista.

Asiakas maksaisi maakunnan järjestämisvastuulle kuuluvasta palvelusta yhtäläiset mak-
sut riippumatta siitä, miten palvelu on tuotettu tai järjestetty. Asiakas maksaisi näin ollen
asiakasmaksulain mukaisen maksun myös silloin, kun käyttää asiakasseteliä tai henkilö-
kohtaisella budjetilla toteutunutta palvelua. Ainoastaan käyttämättä tai peruuttamatta jäte-
tystä palvelusta maksun voisi periä palveluntuottaja itse, muutoin maksut kerää maakunta,
kuten, arvoisa puhemies, jo aiemmin painotin. Maakunnille jäisi itsehallintoonsa perus-
tuen edelleen oikeus periä asiakasmaksulainsäädännön mukaisia maksuja pienempiä mak-
suja tai olla perimättä maksuja lainkaan. Joka tapauksessa maakunnilla on siis paljon pää-
täntävaltaa, ja esityksen lähtökohtana on, että maksut olisivat kohtuullisia eivätkä estäisi
tarpeellisten palveluiden käyttöä. Tähän esitykseen ei sisälly erillisiä tasokorotuksia mak-
suihin.

Maksuttomia palveluja koskevat säännökset säilytettäisiin jatkossakin laissa ja niiden
perusteita tarkennetaan. Merkittävin maksuttomuuden laajennus esityksessä on se, että sai-
raanhoidon palvelut säädetään alaikäisille kokonaan maksuttomiksi. [Sari Sarkomaa: Vih-
doin, hieno uudistus!] Perustason ja erikoistason palveluiden asiakasmaksujen periaatetta
yhdenmukaistetaan. Perustason palveluissa lääkärikäyntien maksujen perimistä rajoittava
2



Pöytäkirjan asiakohta PTK 138/2018 vp
niin sanottu välikatto, joka rajoittaa maksun perimisen enintään kolmeen käyntikertaan
vuodessa, poistettaisiin uudessa laissa. Ehdotetussa laissa myös käyntimaksulle vaihtoeh-
toinen vuosimaksu poistetaan. Ehdotetun lain mukaan asiakkaalta voisi jatkossa periä
maksun jokaiselta lääkärikäynniltä sote-keskuksessa. Maksun ilman välikattoa voisi jat-
kossa periä myös hoitajakäynneistä sekä terapia- ja sarjahoidon käynneistä, [Li Anders-
son: Satoja euroja lisää vuodessa!] mutta ennalta ehkäisevät käynnit olisivat jatkossakin
pääosin maksuttomia.

Tällä esityksellä, arvoisa puhemies, ei ole tarkoitus kasvattaa maakuntien rahavirtoja tai
valtion kassaa. Esitys on siltä osin kustannusneutraali, että se vastaa jotakuinkin saman
suuruista summaa, mitä asiakasmaksuja on tähän asti kerätty. Maksukaton taso säilytetään
ennallaan, mutta maksukaton alaa laajennetaan muun muassa suun terveydenhuollon mak-
suihin. Tämä on erittäin tärkeä parannus pienituloisten näkökulmasta. Maksukaton kerty-
misen ja täyttymisen seuranta siirtyy asiakkaalta maakunnalle, tämäkin merkittävä käden-
ojennus pienituloisten arjen hallinnan näkökulmasta. Ja, arvoisa puhemies, pitkäaikaishoi-
don asiakasmaksut määräytyisivät jatkossakin asiakkaan maksukyvyn mukaan tuloperus-
taisesti. Kotipalvelun ja kotisairaanhoidon sekä sosiaalihuoltolain nojalla järjestettävien
asumispalveluiden asiakasmaksut määräytyisivät yhdenmukaisin perustein ympärivuoro-
kautista palveluasumista lukuun ottamatta.

Arvoisa puhemies! Vielä lopuksi totean, että oleellista on se, että jatkossa koko maakun-
nan alueella peritään yhtä suuret asetetut asiakasmaksut toisin kuin nyt yksittäisissä kun-
nissa toimitaan. Isoin epäkohta on liittynyt palveluasumisen maksuihin, joissa tilanne vaih-
telee nykyisin suuresti kuntien välillä. Näin ollen eri kunnissa tämä uudistus voi näyttäytyä
erilaisena riippuen siitä, millaiset maksut kunnan alueella on nykyisin ja millainen maa-
kunnan asettama maksujen taso tulee olemaan.

Tavoitteena on, että uusi laki, eduskunnan sen hyväksyessä, astuisi voimaan 1. päivänä
tammikuuta 2021 maakuntien aloittaessa.

Puhemies Paula Risikko: Otetaan tähän nyt reipas debatti. Koska meillä on nyt vain 30
minuuttia tähän aiheeseen, niin minä luulen, että käytetään se koko aika tähän debattikes-
kusteluun. Pyydän varaamaan puheenvuoroja. — Ensimmäisenä valiokunnan puheenjoh-
taja edustaja Kiuru, olkaa hyvä.

15.54 Krista Kiuru sd (vastauspuheenvuoro): Arvoisa puhemies! Ministeri totesi tässä
ihan hyvin, että Suomessa yhdenvertaisuus ei toteudu asiakasmaksujen suhteen niin hyvin
kuin sen pitäisi. Siltä osin uudistusta on kaivattu. [Sari Sarkomaa: Kolme vaalikautta odo-
tettu!] Ja toisaalta on myös myönnettävä, että kuntien välillä on isoja eroja asiakasmaksu-
jen suhteen ja tätä kautta erityisesti vanhukset ja vammaiset ovat olleet hyvin eriarvoisessa
asemassa riippuen kunnasta, missä eletään.

Mutta minusta näin lyhyessä keskustelussa kuin mikä meillä on mahdollisuus käydä on
kiinnitettävä erityisesti huomiota siihen, että ihmiset, jotka sairastavat paljon, joutuvat tä-
män esityksen myötä kyllä nyt erityisen hankalaan asemaan. Suomessa jokainen suomalai-
nen on oppinut ja tietää, kun yöllä herätetään, että kun kolme kertaa käyt lääkärissä, niin
siinä ne vuoden maksut olivat. Nyt kun on tämä tosiasiassa sinänsä kuitenkin reilu systee-
missä, että maksut voidaan rajata reiluun 60 euroon keskimääräisesti kunnissa, [Puhemies
koputtaa] niin se tulee nousemaan jopa yli 600 euron. Tämä on se iso kompastuskivi, joka
nyt on luotu. 
3



Pöytäkirjan asiakohta PTK 138/2018 vp
Puhemies Paula Risikko:  Pysytään minuutissa, niin saa mahdollisimman moni tilaisuu-
den.

15.55 Martti Talja kesk (vastauspuheenvuoro): Arvoisa rouva puhemies! Tässä laissa-
han ei todeta eikä myöskään ministeri todennut sillä tavalla, että se on pakko toteuttaa ni-
menomaan niin, että välikatto pitää poistaa perusterveydenhuollon maksujen osalta, vaan
maakunta voi ratkaista itse, miten kerää maksut. Nämä ovat maksimimaksuja, ja näen itse,
että on hyvä, että tässä on nyt siirrytty systemaattiseen käytäntöön, koko maassa samankal-
taiseen käytäntöön niin yhtenäisten maksujen osalta kuin sitten tulosidonnaisten maksujen
osalta.

Se, mikä tässä on nyt todella hieno asia, on se, että terveyden edistäminen on maksuton-
ta, sitten rokotukset ovat maksuttomia, alaikäisten terveyspalvelut ovat maksuttomia, en-
naltaehkäisevät palvelut, niin kuin äsken totesin, ja myös mielenterveys- ja päihdeongel-
miin liittyvät palvelut ovat maksuttomia. 

Tällä hetkellä kunnissa on erittäin suurta vaihtelua siinä, mikä on laitoshoitoa, mikä on
palveluasumista. Tämä yhdenmukaistaa [Puhemies koputtaa] tämän käytänteen samoin
kuin kotona ja laitoksessa asumisen osalta.

15.57 Sari Sarkomaa kok (vastauspuheenvuoro): Arvoisa rouva puhemies! Todella mai-
niota, että tämä lakiesitys on vihdoin saatu eduskuntaan. Ikäihmisten palvelumaksujen vii-
dakkoa nyt selkeytetään. Lain piti tulla jo vanhuspalvelulain yhteydessä, mutta sosiaalide-
mokraattinen ministeri ei sitä saanut. Nyt vihdoin säädetään käyttövarasta myöskin palve-
luasumisessa, mikä on tervetullutta. Iloitsen siitä, että vihdoinkin lasten terveydenhuolto
tehdään maksuttomaksi. Tämä on mittava kansanterveysteko. 

Mittava uudistus on myöskin se, että maksukattoon sisällytetään suun terveydenhuollon
maksut. Heikko suun terveys on ollut keskeinen terveyserojen aiheuttaja, ja nyt nuo mak-
sut voidaan sisällyttää maksukattoon. Tämä on loistava uudistus. Ja on todella hyvä, että
laissa säädetään ne asiat, mistä voidaan maksu säätää. Näin eivät tulevat sote-alueet ja
maakunnat voi itse keksiä maksuja, ja näin myöskin kumotaan se väite, mitä oppositio on
nostanut, että sote-uudistus rahoitettaisiin asiakasmaksuilla. Näin ei todellakaan tulla teke-
mään. Mutta maksut ovat pohjoismaisittain korkeat, ja toivon, että seuraavalla eduskunta-
kaudella, [Puhemies koputtaa] seuraavissa hallitusneuvotteluissa otetaan askelia siihen,
että kolme eri maksukattoa voitaisiin nivoa yhteen. [Puhemies: Aika!] Mielestäni se pitää
asettaa tavoitteeksi.

15.58 Leena Meri ps (vastauspuheenvuoro): Arvoisa puhemies! Olemme perustuslakiva-
liokunnassa käsitelleet monta kertaa näitä asioita, ja perustuslaki todellakin edellyttää, että
jokaiselle taataan riittävät sosiaali- ja terveyspalvelut. Rahoitus jää kyllä nyt mietityttä-
mään. Mietin sitä, että joillekin ihmisille kasaantuu näitä maksuja, kuten tässä aikaisem-
missa puheenvuoroissa tuli esille, ja maakunta saa vain tietyn rahoituksen valtiolta. Nyt
tässä edustaja Sarkomaa sanoi, että asiakasmaksuilla tätä ei paikata. Epäilen, että kuiten-
kin näin kikkaillaan. Mutta sitten kysynkin, mistä se sitten otetaan. Maakunta ei voi verot-
taa, sitä ei teidän näkemyksenne mukaan tehdä asiakasmaksuilla. Onko se sitten palvelun
laatu tai saatavuus? Maakunta ei voi tuottaa niitä palveluita, jos ei sillä ole riittävästi rahaa.
Ja kun katson sosiaali- ja terveysvaliokunnan mietinnön pykäliä, niin kyllä siihen jää vielä
katvetilanteita kunnille. Mutta en voi enempää ottaa kantaa, kun se on meillä perustuslaki-
4



Pöytäkirjan asiakohta PTK 138/2018 vp
valiokunnassa kesken, mutta kyllä olen [Puhemies: Aika!] todella huolestunut maakunnan
rahoituksesta.

15.59 Touko Aalto vihr (vastauspuheenvuoro): Arvoisa puhemies! Esitän näkemyksenä-
ni, että maakuntien laajemmat väestöpohjat mahdollistavat sekä terveyskeskusmaksujen
poistamisen että maksukattojen yhdistämisen, jos valtio ei aja maakuntia rahoituskriisiin.
Toivotan tervetulleiksi ehdotukset maksukaton piirin laajentamisesta sekä ennen kaikkea
sairaanhoidon palveluiden maksuttomuudesta alle 18-vuotiaille. Olen kuitenkin sitä miel-
tä, että on kansanterveyden ja kansantalouden kannalta väärin periä jokaisesta terveyskes-
kuksen lääkäri- ja sairaanhoitajakäynnistä maksuja. Jos paljon sairastavat ikäihmiset sekä
työterveyshuollon ulkopuolella olevat pienituloiset joutuvat maksamaan jokaisesta ter-
veyskeskuksen lääkäri- tai sairaanhoitajakäynnistä aina 683 euron maksukattoon asti, mi-
ten terveys- ja hyvinvointierojen kaventaminen onnistuu ja miten maksujen kohtuullisuu-
den tavoite toteutuu?

16.00 Li Andersson vas (vastauspuheenvuoro): Arvoisa puhemies! Tämän lakiesityksen
keskeinen ongelma on se, että ne parannukset, mitä tehdään, rahoitetaan käytännössä pe-
rusterveydenhuollon käyntimaksujen määrää kasvattamalla. Terveyskeskusmaksujen väli-
katon poisto tulee kasvattamaan paljon sairastavien pienituloisten suomalaisten vuosittai-
sia menoja jopa sadoilla euroilla. Kun suurimmassa osassa Suomen kunnista tällä hetkellä
terveyskeskuspalveluiden käyttö on ollut maksutonta kolmen käyntikerran jälkeen, eli on
maksettu yhteensä 61,80 euroa, niin jatkossa se on maksutonta vasta siinä vaiheessa, kun
koko tämä vuosittainen maksukatto on täynnä eli 683 euron jälkeen. Tämä ei ole se suunta,
mihin perusterveydenhuollon maksukäytäntöjä pitäisi Suomessa kehittää. Vasemmistolii-
ton vaatimus on jo pitkään ollut, että terveyskeskusmaksuista tulisi sen sijaan luopua koko
maassa pienituloisten hoitoonpääsyn helpottamiseksi.

16.01 Veronica Rehn-Kivi r (vastauspuheenvuoro): Arvoisa puhemies, värderade tal-
man! Nu föreslår regeringen att man ska slopa årsavgiften vid hälsocentralerna och i stället
bara ta i bruk avgift för engångsbesök.

Miten tämä tulee vaikuttamaan just pienituloisten ihmisten mahdollisuuksiin saada hoitoa
— ikäihmiset, lapsiperheet ynnä muut? Eikö olisi parempi, että olisi myöskin olemassa täl-
lainen vuosimaksu niin kuin tällä hetkellä? Sitten kun näitä maksukattoja on tehty, niin oli-
sikos hyvä kuitenkin, että olisi — niin kuin RKP on aikaisemmin ehdottanut — yhteinen
maksukatto terveyskeskusmaksuille ja matkoille ja lääkkeille?

16.02 Sari Tanus kd (vastauspuheenvuoro): Arvoisa herra puhemies! Tämä esitys asia-
kasmaksuista on iso kokonaisuus, ja on tietysti hyvä, että sinne on tullut se, että alaikäisten
sairaanhoidon palvelut ja ennalta ehkäisevät palvelut ovat maksuttomia, samoin kuin se,
että asiakasmaksujen alentamismahdollisuus ja perimättäjättämismahdollisuus nostetaan
enemmän esiin, ja sitä tulee priorisoida jatkossa.

Mutta näen erittäin ongelmalliseksi sen, että terveyskeskusmaksuissa mahdollisuus vä-
likaton poistamiseen tulee. Kyllä nämä terveyskeskusmaksut tulevat ongelmiksi monille
varsinkin paljon palveluita tarvitseville ja vähävaraisimmille. Olisin kysynyt tästä maksu-
katosta ja maksukattojen yhdistämisestä: eikö siitä ollut puhetta? Myös se, että kaikki oma-
5



Pöytäkirjan asiakohta PTK 138/2018 vp
vastuut keskittyvät sinne alkuvuoteen, on erittäin haasteellista, ja edelleen kysyisin: Kun
osa maksuista määräytyy maksukyvyn perusteella, esimerkiksi palveluasumisessa, ja ny-
kyisin tuntuu, että erittäin iso osa tuloista menee näihin maksuihin, [Puhemies koputtaa]
niin onko muutosta tähän harkittu?

16.03 Hanna-Leena Mattila kesk (vastauspuheenvuoro): Arvoisa puhemies! Nämä ter-
veyskeskusmaksut ovat tosiaan selvästi saaneet ihmiset liikkeelle, nimittäin minuunkin on
otettu yhteyttä tosi monta kertaa tämän päivän aikana. Kysyisinkin vastuuministeriltä:
Mitä te vastaisitte näille huolestuneille kyselijöille? Kasvattaako tämä laki voimaan tulles-
saan asiakasmaksuja, ja miten tulevat paljon sairastavat pärjäämään, jos maksukatto on
683 euroa? Ja vielä viimeiseksi: joutuvatko paljon sairastavat ja heidän perheensä taloudel-
liseen ahdinkoon, jos tämä lakiesitys menee läpi?

16.04 Maria Guzenina sd (vastauspuheenvuoro): Arvoisa puhemies! Soten aikataulun
ollessa tällä hetkellä jo hyvin kriittinen hallitus tuo taas uusia sote-lakeja tänne eduskun-
nan käsittelyyn — eikä mitä tahansa sote-lakeja, vaan sellaisia, jotka täytyy arvioida myös-
kin perustuslakivaliokunnassa. Tämä on ollut hyvin leimaavaa tälle hallitukselle. Tipoit-
tain tuodaan esityksiä, kokonaisuutta on vaikea arvioida, ja tätä mieltä ovat muuten myös
perustuslakivaliokunnan asiantuntijat. [Sari Sarkomaa: Tämä asia on jo käsitelty perustus-
lakivaliokunnassa!] Nyt näyttäisi siltä, että soten käsittely tulee venymään, ja se ei kyllä ole
opposition syy, vaan se on ihan hallituksen oma syy.

Mutta tähän esitykseen liittyen maksukattouudistusta ei edelleenkään toteuteta: Sosiaa-
li- ja terveydenhuollon asiakasmaksuissa, lääkkeissä ja matkoissa on tässä hallituksen esi-
tyksessä, kaikissa, omat erilliset maksukatot, ja täytyy siis käyttää 1 600 euroa ennen kuin
kaikki katot täyttyvät ja maksuihin saa helpotusta — 1 600 euroa. Ministeri on itsekin kat-
sonut aikoinaan, että nämä maksukatot täytyy yhdistää. [Puhemies koputtaa] Miksi näin ei
ole tehty?

16.05 Jaana Laitinen-Pesola kok (vastauspuheenvuoro): Arvoisa puhemies! On todella-
kin tärkeää, että tämä asiakasmaksulaki uudistetaan. Täytyy tunnustaa, että terveydenhuol-
lon ammattilaisenakin olen joskus hieman sekaisin siitä, millä perusteella ja minkälaisia
maksuja meillä peritään. Uskon, että kun jatkossa kokonaisuudessaan lain tasolla sääde-
tään siitä, mistä maksut peritään, se selkeyttää toimintaa.

Toinen semmoinen asia, joka varmasti selkeyttää, on se, että asiakasmaksua perivä taho
olisi asiakkaan oma maakunta. Näin maksuperusteet pysyvät yhtenäisinä ja seuranta mah-
dollistuu. Näenkin tärkeänä, että asiakasmaksujen vaikutusta palveluiden käyttöön, mak-
surasitteen keskittymiseen sekä sosiaali- ja terveyspalveluiden toimivuuteen jatkossa voi-
taisiin arvioida entistä paremmin, ja uskon, että tällä lainsäädännön uudistuksella se on
mahdollista.

16.06 Matti Torvinen sin (vastauspuheenvuoro): Arvoisa herra puhemies! Tämä asiakas-
maksulain uudistaminen on ollut ja on erittäin tärkeä uudistus. 

Kun puhutaan sitten köyhistä ja vähävaraisista, esimerkiksi asiakasmaksujen alentami-
nen ja perimättä jättäminen saa nykyistä huomattavasti vahvemman roolin. Toki se on ny-
kylainsäädännön mukaankin ollut mahdollista, mutta eipähän tuota ole käytetty. Nyt sitten
on mahdollisuus käyttää ja tullaankin käyttämään. Erityisen tärkeää on se, että myöskin
6



Pöytäkirjan asiakohta PTK 138/2018 vp
nuoret huomioidaan, siis sillä muodoin, että alaikäiset eivät tule maksun piiriin. Ja nuo en-
nalta ehkäisevät palvelut ovat myös maksuttomia, se on tärkeää. 

Asiakkaan tilanne selkiytyy monilta osin myös asumispalvelumaksujen määräytymisen
suhteen. Nyt nekin maksut ovat olleet niin sanottu villi pelikenttä maamme kunnille. 

Onneksi tämä esitys saatiin eduskuntaan, vaikka se nyt sitten opposition mielestä on
liian myöhään, minun mielestäni ei. Se selkiyttää ja ajanmukaistaa monta asiaa. Se on esi-
merkki tämän hallituksen toimintakyvystä ja yhteiskunnan muutoksen huomioimisesta.
[Puhemies koputtaa] Esimerkiksi digitalisaation myötä syntyneet etäpalvelut tulevat nyt
huomioiduiksi.

16.08 Riitta Mäkinen sd (vastauspuheenvuoro): Puhemies! Arvoisa ministeri! Todella
tämä maksujen yhdenmukaistamisen pyrkimys on erittäin toivottu, kiitokset siitä.

Todellakin tämä välimaksukaton poistaminen niin lääkäri- kuin hoitajakäynneistä on
erittäin räikeä kipukohta ja iskee nimenomaan tuonne ikäihmisiin. Pelkästään viime vuon-
na yli 65-vuotiaiden maksuhäiriömerkinnät kasvoivat, ja taustalla ovat juuri nämä asiakas-
maksut.

Me tiedämme, että eläkeläisköyhyys on tällä hetkellä räikeä ongelma, ja me puhumme
ennaltaehkäisystä. Kysyn nyt ministeriltä, kuinka hän tältä osin perustelee tätä esitystä, ja
toisaalta kysyn myös sen, mitenkä nämä tavalliset terveydenhoitajakäynnit ovat erotetta-
vissa näistä niin sanotuista ennalta ehkäisevistä käynneistä.

16.08 Toimi Kankaanniemi ps (vastauspuheenvuoro): Arvoisa herra puhemies! Valtio-
varainvaliokunta viime toukokuussa antamassaan lausunnossa sote-uudistuksesta oli täy-
sin yksimielinen siitä, että tämä rahoitus, mikä valtiolta on tulossa, ei tule riittämään, esi-
merkiksi Uudellamaalla alkuvaiheessa on 300 miljoonan aukko. Ja kun nyt ajatellaan tätä
tilannetta, niin maakunnat joutuvat käyttämään kaikki mahdollisuudet muitten tulojen
hankkimiseksi, ja näin ollen nämä maksuhelpotukset ja perimättä jättämiset ovat täysin
pelkkää puhetta tässä vaiheessa.

Tänään tuli tieto, että yli 65-vuotiaiden maksuhäiriöt kasvoivat viime vuonna 9 prosen-
tilla. Nyt hallitus on tehnyt tämän mallin tämän välitason poistamisesta, mikä merkitsee si-
tä, että juuri nämä yli 65-vuotiaat, paljon sairastavat, joutuvat maksajiksi. Eikö tämä ole
täysin kohtuutonta teidän mielestänne? Miksi ajatte tällaista politiikkaa, että nämä, meidän
isämme ja äitimme, jotka paljon tarvitsevat palveluja, kärsivät?

16.10 Simon Elo sin (vastauspuheenvuoro): Arvoisa puhemies! Edustaja Kankaanniemi
kiinnittää sinänsä tärkeään asiaan huomiota, ja huoli on varmasti aito ja aiheellinen, mutta
jos ajatellaan julkisuudessakin paljon puheissa ollutta asiakasmaksujen perimistä ulosoton
kautta, niin siinähän suurin ryhmä on nimenomaan sairaala- ja laitoshoitomaksut tällä het-
kellä. Juuri tässä lakiesityksessä tavoitteena on vahvistaa sitä maakuntien velvoittavuutta
alentaa maksuja tai jättää ne perimättä. On totta, niin kuin edustaja Torvinen sanoi, että tätä
velvoitetta on ollut tälläkin hetkellä, mutta kyllä se tämän lainsäädäntöuudistuksen myötä
vahvistuu.

Toinen tärkeä kysymys, mistä tässä salissa on paljon puhuttu ja oltu hyvin yksimielisiä,
on veteraanien aseman parantaminen. Tämän esityksen myötä tulosidonnaisten maksujen
perusteena olevista tuloista poistettaisiin ylimääräinen rintamalisä ja veteraanilisä, eli ve-
teraanienkin [Puhemies koputtaa] asema tältä osin paranee.
7



Pöytäkirjan asiakohta PTK 138/2018 vp
Täällä puhuttiin siitä, miten on nähty nämä kustannukset. Lähtökohtahan oli, että tästä
tulisi kustannusneutraali, mutta on aivan totta, että paineita asiakasmaksujen osalta on yli-
päätään ollut koko ajan. Tämä esitys ei sitä painetta [Puhemies koputtaa] sinänsä muuta.
Lähtökohtana olisi kustannusneutraalius.

Ensimmäinen varapuhemies Mauri Pekkarinen: Pyydän vastauspuheenvuoroja nyt
juuri tällä kertaa edustaja Kankaanniemen käyttämän puheenvuoron johdosta. Muut vas-
tauspuheenvuorot tulevat sitten aikanaan omassa järjestyksessään. — Edustaja Talja pyysi
vastauspuheenvuoron jo edustaja Kankaanniemen puheenvuoron aikana.

16.11 Martti Talja kesk (vastauspuheenvuoro): Kiitos, arvoisa puhemies! Olisin kiinnit-
tänyt huomiota juuri tähän samaan asiaan, johon edustaja Elo kiinnitti huomiota, että mak-
sujen alentamista ja perimättä jättämistä koskevaa säännöstä on selkeästi vahvistettu. Itse
asiassa tässä asiakkaalle on kerrottava mahdollisuudesta hakea maksuun huojennusta ja
maksun huojentaminen olisi ensisijaista toimeentulotukeen nähden. Elikkä tällä hyvin suu-
rilta osin maakunta ottaa vastuun, huolehtii siitä maksukaton kertymisen seurannasta, joka
on ollut tällä hetkellä asiakkaan vastuulla, ja itse asiassa ottaa vastuun myös siitä, että asi-
akkaalle on kerrottava siitä, että huojennusta voidaan myöntää perusterveydenhuollon
maksuihin. Tästä muodostuisi sitten niitä käytänteitä, joita käytännössä vuonna 21 alettai-
siin toteuttaa.

16.12 Kristiina Salonen sd (vastauspuheenvuoro): Arvoisa puhemies! Ensiksi ministeriä
on kiitettävä palveluasumismaksujen yhdenmukaistamisesta ja siitä, että alle 18-vuotiaille
säädetään maksuton terveyspalvelu. 

Mutta siihen, mitä edustaja Talja totesi, että maksimimaksuista voidaan päättää sitten
maakunnissa, on sanottava, että kyllä se niin on, että maksimimaksuista tulee uusi normaa-
li. Se on pakko sanoa ääneen. Suomessa 1,9 miljoonaa työikäistä sairastaa jotain pitkäai-
kaissairautta tai vammaa. Joka kymmenes pitkäaikaissairas on joutunut jättämään lääk-
keensä ostamatta sen takia, että rahaa ei ole ollut. Nyt me olemme juuri heitä ja esimerkiksi
paljon sairastavia vanhuksia rasittamassa sillä, että tästä välikatosta luovutaan. 1 miljoo-
naa käyntiä ylitti kolmen kerran käynnit vuodessa, siis yli 1 miljoonaa käyntiä. Näiden ih-
misten maksut tulevat nousemaan, ja se on kyllä virhe.

Ensimmäinen varapuhemies Mauri Pekkarinen: Myönnän debatin tässä vaiheessa vie-
lä vastauspuheenvuorot edustajille Alanko-Kahiluoto, Mustajärvi ja Laiho. Näiden pu-
heenvuorojen jälkeen myönnän sitten ministerille 3 minuutin vastauspuheenvuoron.

16.13 Outi Alanko-Kahiluoto vihr (vastauspuheenvuoro): Arvoisa puhemies! Totuus on
se, että tämä esitys yhdessä hallituksen sote-esityksen kanssa tulee heikentämään helsinki-
läisen pienituloisen asemaa. Meillä ei Helsingissä ole tällä hetkellä terveyskeskusmaksuja
ollenkaan käytössä, koska tiedämme, että niiden periminen on byrokraattista ja luo kor-
kean kynnyksen pienituloiselle, köyhälle, paljon sairastavalle hakeutua ajoissa hoitoon.

Nyt sote-esitys, joka on alusta lähtien aliresursoitu, niin kuin edustaja Kankaanniemi hy-
vin toi esille, tulee pakottamaan Helsingin muiden kuntien muassa ottamaan käyttöön asia-
kasmaksut, joita meillä nyt ei ole, sen vuoksi, että hallitus on kirjoittanut sote-esitykseen,
että asiakasmaksut pitää maakunnan alueella yhtenäistää. Ja kun sote on alun alkaen alire-
8



Pöytäkirjan asiakohta PTK 138/2018 vp
sursoitu — hallitus leikkaa sieltä niin paljon lähtökohtaisesti, ja valtiolta tulee rahoitus ali-
mitoitettuna — eikä verotusoikeutta maakunnilla ole, se tarkoittaa sitä, että maakunnat pa-
kotetaan nostamaan asiakasmaksuja, [Puhemies koputtaa] ottamaan ne käyttöön tai sitten
leikkaamaan palveluista. Ja tämä on tosiasia.

16.14 Markus Mustajärvi vas (vastauspuheenvuoro): Arvoisa puhemies! Jos laskee yh-
teen näiden eri omavastuiden yhteisvaikutuksen, hieman alle 1 600 euroa, ja suhteuttaa sen
sitten siihen, mitä ovat esimerkiksi eläkeläisten tulot, niin sehän on kahden kuukauden ta-
kuueläke tai yhden kuukauden keskimääräinen työeläke. Onhan se aika huima tilanne, jos
omavastuuseen menee henkilön vuosituloista kuudesosa.

Mutta ministeri Saarikko, miten tämä maksuvapautus maakuntatasolla käytännössä me-
nee? Miten tunnistetaan sen asiakkaan tarpeet ja se, että hän oikeutettu saamaan näihin
maksuvapautuksen, kun sen arviointi kuntatasollakin on jo nytten vaikeaa?

16.15 Mia Laiho kok (vastauspuheenvuoro): Arvoisa puhemies! Tämä asiakasmaksula-
kiuudistus tulee todella tarpeeseen. Tällä hetkellä esimerkiksi palveluasumisessa on todel-
la viidakko. Omaiset ja asukkaat eivät itse tiedä, mitä he joutuvat maksamaan, kun siirty-
vät palveluasumisen piiriin. Samoin siellä myöskin käyttövara vaihtelee. Kyllä ihmisellä
pitää olla mahdollisuus johonkin omaan myöskin silloin, kun hän on ympärivuorokautises-
sa hoivassa, esimerkiksi käydä jalkahoidossa tai käydä joskus teatterissa tai ostaa jotain
vaatetta. Tällä hetkellä se on viety hyvin minimiin.

Toinen tärkeä asia on maksukaton laajeneminen suun terveydenhuollon piiriin. Tällä
saadaan eriarvoisuutta vähennettyä. Suun terveys on osa muuta terveyttä, merkittävä osa
sitä, ja se vaikuttaa myös sosiaalisuuteen, siihen, miten saadaan työtä, miten saadaan seu-
rustelusuhteita — jos hampaat ovat huonossa kunnossa, se vaikuttaa välillisesti myöskin
siihen. 

Maksukaton seurannan siirtyminen maakunnalle on myöskin semmoinen oikeudenmu-
kaisuuskysymys, jolloinka ei jää yksilön vastuulle itse seurata sitä. 

Lasten terveydenhuollon maksuttomuuden laajentuminen on erittäin tärkeää. Lapset
ovat tasa-arvoisessa asemassa riippumatta siitä, mitä on vanhempien tulotaso.

Ensimmäinen varapuhemies Mauri Pekkarinen:  Ministeri, 3 minuuttia.

16.16 Perhe- ja peruspalveluministeri Annika Saarikko: Kiitos, arvoisa puhemies!
Minusta tämä salidebatti osoittaa, että tämä lakiuudistus on kokonaisuus. Siitä on löydet-
tävissä yksityiskohtia, joista voi sanoa, että tämä kohta huononee, ja yksityiskohtia, joista
voi sanoa, että tässä jonkun asema paranee. Tämä saattaa olla, hyvät kollegat, se syy, miksi
tätä esitystä ei koskaan aikaisemmin ole tuotu.

Minusta tuntuu, edustaja Guzenina, hiukan epäreilulta, että te sanotte nyt, että ”tuotte
tällaisen esityksen” ja ”näin viime tinkaan” ja ”tuotte kamalasti työtä perustuslakivalio-
kunnalle”. Kohta 1, kollega: teidän aikananne tätä esitystä ei tuotu; kohta 2: minusta on
erittäin oikein, että tämä käsitellään perustuslainmukaisuuden hengessä ottaen huomioon,
että puhumme palveluista, jotka ovat ihmisten perusoikeuksia. 

Edustaja Aalto, te pohdiskelitte sitä, miksi hallitus ei tuo näitä peruspalveluita maksujen
osalta ihmisille maksuttomiksi. En ole aivan varma, mitä tarkkaan ottaen tarkoititte tuolla,
mutta käsitykseni mukaan ehdotuksenne euromääräinen mittahaarukka on jotakin 100:n ja
9



Pöytäkirjan asiakohta PTK 138/2018 vp
noin 400 miljoonan euron välillä. Miten rahoittaisitte tuon, ottaen huomioon, edustaja
Alanko-Kahiluoto, että eivät Helsingiltä tai Uudeltamaalta maakuntamallissakaan sote-ra-
hat vähene? Soteen tulemme käyttämään tässä maassa jatkossa yhä enemmän yhteisiä va-
roja, koska palveluita tarvitaan yhä enemmän. Ja on totta, että jatkossa Helsinki, Espoo,
Vantaa ja koko Uusimaa ovat yhdenvertaisessa asemassa, mikä voi tarkoittaa yksittäisen
kuntalaisen näkökulmasta muutosta parempaan tai huonompaan, mutta sitä kutsutaan yh-
denvertaisuudeksi. Muutosvaihe on varmasti aina kipeä.

Arvoisa puhemies! Ilahduin siitä, että te jotkut edustajat nostitte esiin vanhuspalvelui-
den osuuden tästä. Se on osa-alue, josta on tullut palautetta ja johon myös ministeriön on
ollut vaikea aina ottaa kantaa, koska kuntien käytännöt ovat olleet niin eriarvoistavia. Nyt
tilannetta selkiytetään ja vältetään myöskin sitä osittain tapahtunutta ehkä jossain määrin
kikkailevaa toimintaa siinä, miten se, minkälainen kyltti katolla on, vaikuttaa ihmisten
maksuihin. Pidän tätä myöskin oikeudenmukaisena sisältömuutoksena vanhuspalveluihin. 

Täällä on aivan oikeutetusti nostettu esiin pienituloisten asema. Voitte olla vakuuttunei-
ta siitä, että tätä olen miettinyt hyvin paljon esityksen valmistelua johtaessani. Oleellisinta
on nyt huomioida se, että tällä esityksellä ei ole tavoitteena kerätä yhteiseen kassaan lisää
varoja kansalaisten palvelumaksuina. Oleellista on myös havaita, että toisin kuin tänä päi-
vänä, tämä velvoittaa palvelun järjestäjää eli jatkossa maakuntaa entistä selkeämmin ker-
tomaan ihmiselle oikeutuksestaan maksuhuojennukseen tai maksuvapautukseen, ettei
edettäisi niin, että toimeentulotukeen siirrettäisiin näitä maksuja, joista ihminen oikeasti
olisi pienituloisuutensa vuoksi saanut huojennuksen. Oleellinen osa pienituloisen näkökul-
masta on huomioida myös se, että ne palveluiden osa-alueet laajenevat, mukaan lukien
suun terveydenhuolto, jotka lasketaan tuon maksukaton piiriin kuuluviksi. Olen edelleen
samaa mieltä, että maksukattojen yhdistäminen on varteenotettava ja harkinnan arvoinen
asia, mutta tässä on esityksen kokonaisuudistus, kaikki se, mitä tähän mennessä saatiin ai-
kaiseksi.

Arvoisa puhemies! Kysyttiin vielä, mitä tarkoittaa ennaltaehkäisevä maksuton palvelu
verrattuna maksulliseen terveyskeskusasiakaskäyntiin: maksuton palvelu on vaikkapa neu-
vola, [Puhemies koputtaa] mielenterveyspalvelu tai terveystarkastus.

Ensimmäinen varapuhemies Mauri Pekkarinen:  Arvoisat edustajat, tämän asian käsit-
telyyn tässä yhteydessä varattu aikaikkuna on käytetty loppuun. Huomaan kuitenkin, että
sosiaali- ja terveysvaliokunnan jäsenistä edustaja Pekonen ei saanut äsken vielä puheen-
vuoroa, mistä syystä myönnän vielä hänelle puheenvuoron, [Vastauspuheenvuoropyyntö-
jä — Maria Guzenina: Arvoisa puhemies, nimi mainittiin!] ja sen jälkeen siirrytään eteen-
päin. Meillä on mahdollisuus keskustella tarvittaessa tuntikausia tästä asiasta tuonnempa-
na. — Edustaja Pekonen, teillä vastauspuheenvuoro. 

16.20 Aino-Kaisa Pekonen vas (vastauspuheenvuoro): Kiitos, puhemies! Kyllähän tätä
esitystä on tänne eduskuntaan odotettu ja odotettu erityisesti siitä syystä, että — myös mi-
nun mielestäni — tätä esitystä olisi pitänyt käsitellä yhdessä mittavan sote-uudistuksen yh-
teydessä, kun nimenomaan käytiin näitä kustannuksia läpi. Nyt tämä esitys tulee meille täs-
sä vaiheessa, kun sote-uudistus on jo valiokunnasta ensimmäisen vaiheen ohittanut. 

Tässä esityksessä on hyviä asioita, mitä tässä salissa on tänään nostettu esiin, mutta kyl-
lä tässä esityksessä suurin pommi on tämä välikaton poistaminen. Nyt todella pienituloiset
ihmiset, jotka maksavat tällä hetkellä vuosimaksuna noin 60 euroa, joutuvat maksamaan
10



Pöytäkirjan asiakohta PTK 138/2018 vp
jokaisesta käyntikerrastaan reilut 20 euroa siihen saakka, kunnes sitten tämä 683 euron kat-
to on täyttynyt, ja tämä on täysin kohtuutonta. Lisäksi jos verrataan naapurimaihin Ruot-
siin ja Norjaan, niin jos Suomessa tällä hetkellä tämä enimmäismäärä, omavastuukatto, on
noin 1 600 euroa, niin naapurissa Ruotsissa [Puhemies koputtaa] maksetaan noin 370 eu-
roa ja Norjassa noin 265 euroa. Kyllä aika kohtuuttomat ovat nämä Suomen maksut. 

Ensimmäinen varapuhemies Mauri Pekkarinen: Arvoisat edustajat, totean vielä, että
äskeisen ministeripuheenvuoron jälkeen täällä nousi teistä arvon edustajista aika moni ylös
ja muutaman edustajan nimi sanottiinkin, ja jos kaikille teille annetaan tässä vaiheessa pu-
heenvuoro, aikaikkuna, joka oli tähän tässä vaiheessa varattu, ylittyy oikein reilusti, josta
syystä keskustelu ja asian käsittely tässä vaiheessa keskeytetään. Asian käsittelyä jatke-
taan tässä istunnossa päiväjärjestyksen muiden asiakohtien tultua käsitellyiksi.

Keskustelu keskeytettiin kello 16.22.

————

Keskustelua jatkettiin kello 17.46.

Ensimmäinen varapuhemies Mauri Pekkarinen: Nyt jatketaan aikaisemmin tässä täys-
istunnossa keskeytetyn asiakohdan 6 käsittelyä.

17.47 Li Andersson vas: Arvoisa puhemies! Ylisuuret sosiaali- ja terveydenhuollon asia-
kasmaksut ovat keskeinen eriarvoisuutta ylläpitävä tekijä Suomessa. Siksi vasemmistoliit-
to on pitkään tehnyt töitä sosiaali- ja terveydenhuollon asiakasmaksujen alentamisen puo-
lesta, maksukattojen yhdistämisen ja alentamisen puolesta sekä terveyskeskusmaksujen
poistamisen puolesta koko maassa, ja siksi olemme myös toistuvasti varoittaneet hallituk-
sen suunnitelmista kaupallistaa sosiaali- ja terveydenhuollon palveluita. Kun kustannukset
markkinaehtoistamisen seurauksena nousevat ja maakunnilla ei ole verotusoikeutta, tulee
paine korottaa asiakasmaksuja olemaan erittäin kova.

Tässä suuressa sote-epävarmuuden tilassa hallitus on nyt päättänyt uudistaa sosiaali- ja
terveydenhuollon asiakasmaksulainsäädäntöä. Lakimuutokseen sisältyy niin parannuksia
kuin selkeitä heikennyksiä. Parannuksiksi voi laskea muun muassa seuraavat muutokset:
Suun terveydenhuollon palvelut lasketaan mukaan maksukattoon ja vastuu maksukaton
seurannasta siirretään maakunnalle. Tehostetun palveluasumisen ja pitkäaikaisen laitos-
hoidon maksuja yhdenmukaistetaan ja maksujen perimättä jättämisen velvoitetta tiukenne-
taan. Tämän lisäksi sairaanhoidon palvelut säädetään alaikäisille kokonaan maksuttomiksi.

Aikaisemmin lähetekeskustelun yhteydessä useammat hallituspuolueiden edustajat pu-
huivat siitä, kuinka tämä uudistus on kustannusneutraali. Se on siis kustannusneutraali val-
tiontalouden näkökulmasta, mikä tarkoittaa sitä, että hallitus ei ole valmis panostamaan li-
sää rahaa sosiaali- ja terveydenhuollon asiakasmaksujen alentamiseksi. Se tarkoittaa
myöskin sitä, että kun tehdään hyviä muutoksia, jotka nostavat kustannuksia, kuten ala-
ikäisten sairaanhoidon palvelujen säätäminen maksuttomiksi, niin tätä pitää tietenkin ra-
hoittaa tämän järjestelmän sisältä. Tämän lakiesityksen keskeisin ongelma on, että iso osa
tästä lisärahoituksesta, mitä nyt kerätään näiden hyvien uudistusten kustannusten kattami-
seksi, kerätään jatkossa perusterveydenhuollon käyntimaksujen määrää kasvattamalla.
11



Pöytäkirjan asiakohta PTK 138/2018 vp
Tällä hetkellä siis terveyskeskuksen lääkäripalveluista peritään suurimmassa osassa
kunnista enintään 20,6 euron käyntimaksu, ja näille on säädetty välikatto, eli käyntimak-
sua saa periä ainoastaan kolmelta ensimmäiseltä käynniltä samassa terveyskeskuksessa ka-
lenterivuoden aikana. Se tarkoittaa, että asiakas on maksanut korkeintaan 61,8 euroa vuo-
dessa terveyskeskusmaksuja, ennen kuin palveluiden käyttö on maksutonta. Näin on siis
tehty, koska on haluttu varmistaa, että nämä maksut eivät muodostu liian suuriksi kenelle-
kään. Mutta tästä huolimatta tiedämme, että Suomen nykyisen maksukäytännön arvioi-
daan olevan yksi selittävä tekijä sille, että sosioekonomiset terveyserot tässä maassa ovat
kansainvälisesti verrattuna korkeat. Eli jo tässä vaiheessa ne muodostavat kynnyksen pie-
nituloisille hakeutua hoitoon.

Nyt tästä välikatosta siis luovutaan ja sen lisäksi myös perusterveydenhuollon hoitaja-,
terapia- ja sarjahoitomaksuja muutetaan niin, että näistäkin palveluista voidaan jatkossa
periä maksu jokaiselta käyntikerralta. Tämä tarkoittaa siis vääjäämättä sitä, että paljon pal-
veluja käyttävien pienituloisten maksurasitus tulee kasvamaan luultavasti sadoilla euroilla
vuodessa. 

Hallituksen esityksen vastaus tähän on viitata vuosittaiseen maksukattoon ikään kuin sa-
nomalla, että tämä on se keino, jolla turvataan pienituloisia ylisuurelta maksurasitteelta.
Vuosittaisen maksukaton täyttyessä siis ihminen voi käyttää palveluita maksutta. Maksu-
katto on kuitenkin Suomessa kestämättömän korkea pienituloisille. Vuosittainen maksu-
katto on tällä hetkellä siis 683 euroa, ja jatkossa sitten terveyskeskuslääkärillä käynti on
maksutonta vasta siinä vaiheessa, kun koko tämä 683 euron vuosittainen maksukatto on
täyttynyt. Enimmäiskustannus toisin sanoen kymmenkertaistuu tämän muutoksen myötä. 

Tämä on täysin päinvastainen suunta kuin mihin pitäisi edetä sosiaali- ja terveyspolitii-
kassa. Tavoitteeksi pitäisi ottaa terveyskeskusmaksujen poistaminen koko maassa — uu-
distus, joka meidän tietojemme mukaan maksaisi noin 67 miljoonaa, se ei ole mikään mah-
doton summa, mikäli ollaan valmiita tekemään panostuksia pienituloisten hoitoonpääsyn
helpottamiseksi — ja sen lisäksi siis näiden maksujen alentaminen kautta linjan. On kestä-
mätön tämä tilanne, jossa asiakasmaksujen rahoitusosuus Suomessa on Pohjoismaiden
korkein.

17.52 Krista Kiuru sd: Arvoisa puhemies! Käsittelyssä on erittäin tärkeä palanen koski-
en myös tulevaa sote-uudistusta, nimittäin yksi rahoituksen lähde ovat tietenkin asiakas-
maksut. Hyvää uudistuksessa on se, että kun varsin repaleisella kentällä eri kuntien asia-
kasmaksut ovat vaihdelleet, niin tältä osin yhdenvertaisuutta lisää se, että asiakasmaksu-
laissa haetaan lisää samankaltaisuutta ja pidetään huolta siitä, että maksut voisivat olla
kohtuullisia eri puolella Suomea. 

Lisäksi erityisesti vammaisten ja vanhusten osalta on tärkeää, että näihin vaikeaselkoi-
siin ja tulkinnanvaraisiinkin maksuperusteisiin tulee nyt muutoksia. Siltä osin voi sanoa,
että nykyinen järjestelmä on varsin sekava: Osa maksuista on asetuksissa, osasta ei ole mi-
tään säädöksiä. Voi myös sanoa, että palveluasumisen osalta säädöksiä tai edes yhteisiä
käytäntöjä ei kaikissa asioissa ole. Palvelupakettien hinnoittelu vaihtelee, samoin myös si-
sältö, ja asiakkaan kannalta lopputulos voi myös monesti olla kohtuuton. Kustannusten
vertailtavuus on erittäin hankalaa. Tältä osin on tärkeää kiinnittää huomiota siihen, että ih-
misten yhdenvertaisuutta ja oikeusturvaa tässä esityksessä halutaan edistää. 

Hyviä puolia ovat suun terveydenhuollon maksujen kerryttäminen maksukatossa ja
maksukaton seuranta niin, että se siirtyy asiakkaalta järjestäjän vastuulle. Tältä osin nämä
12



Pöytäkirjan asiakohta PTK 138/2018 vp
ovat tervetulleita muutoksia, samoin myös muutos siitä, että alle 18-vuotiaat olisivat kaik-
kien terveyspalveluiden osalta maksuttomuuden piirissä. Hyviä näkökulmia ovat myös
muutokset kohtuullistamiseen maksujen osalta. 

Mutta, hyvä puhemies, on myös miinuksia, ja sääli on se, että kun sotessa tosiasiassa 3
miljardia euroa on tarkoitus hallituksella säästää, niin samaan aikaan lisätään valinnanva-
pauslain kautta merkittävästi kustannuksia yksityisen sektorin päästessä tekemään ihmis-
ten terveydellä myös voittoa. Tässä suhteessa olisi voinut kyllä hennosti ajatella, että muu-
tama kymmenen miljoonaa olisi voitu käyttää tässä lainsäädännön osassa parannuksiinkin.
Näin ei kuitenkaan ole. Jotta parannuksia on voitu tehdä eli maksukertymää on voitu alen-
taa joidenkin osalta, on maksukertymää myöskin sitten jouduttu kasvattamaan, ja tässä pii-
levät ne tämän esityksen ikävimmät puolet. Uskon, että salissa kyllä on halua käyttää tuo
70 miljoonaa näihin hallituspuolueiden asettamiin painopisteisiin, ei siinä mitään, mutta
ikävää on se, että se tehdään ottaen erityisesti niiden selkänahasta, jotka ovat erityisen sai-
raita. 

Tilastot kertovat karua kieltä siitä, että jos lähes 5 miljoonaa terveyskeskuskäyntiä pe-
rusterveydenhuollossa meillä on, niin siitä miljoona käyntiä tulee olemaan jatkossa erityi-
sen kalliita. Siinä missä miljoonan käynnin maksut olisivat reilusti noin 62 euroa maksa-
neet yhteensä, ne tulevat jatkossa maksukaton nousun takia olemaan tuon 683 euroa. Kyllä
tätä voi pitää erittäin vaikeana valuvikana, joka tässä esityksessä on, mutta sille on käytän-
nössä arvioitu maksukertymää kasvattava vaikutus hallituksen esityksessä niin, että sieltä
perustason lääkärin vastaanottomaksun myötä saadaan 27 miljoonaa euroa lisää. Ja tässä-
hän nyt on selitys sille, millä tavalla täysin nollabudjetilla tehdään joitakin hyviä parannuk-
sia mutta vaarannetaan erityisesti monien erittäin sairaiden ihmisten pääsy hoitoon.

Ja toinen valuvika on eittämättä se, että hoitajan vastaanottomaksu otetaan koko maassa
käyttöön. Jos ajattelemme niin, että tämä ei tulisi koskemaan mahdollisessa tulevassa sote-
uudistuksessa kuitenkaan laajoja joukkoja, niin päinvastoin, tämähän tulee nimenomaan
koskemaan kaikkia suomalaisia, jotka tulevat käymään maakunnan asiakkaina tai maakun-
nan ohjaaman valinnanvapauden piirissä myös yksityisillä toimijoilla. Tämähän tarkoit-
taa, että jostakinhan ne maksut on kerrytettävä, kun jokaisella maakunnalla tulee olemaan
tiukkaa. Esimerkiksi Satakunnan osalta 15 prosenttia on hallituksen aikomuksena säästää.
Totta kai silloin asiakasmaksuilla on saatava myöskin tähän katetta. Eli ei ole ennustetta-
vissa, että maakunnat päättäisivät, että he voisivat luopua asiakasmaksuista, koska sen lop-
putuloksena on laina, ja jos maakuntana lainaa otat tulevassa sote-uudistuksessa, se johtaa
sitten hyvin nopeasti arviointimenettelyyn. Ja tältä osin on epäiltävissä, että tämä asiakas-
maksulaki tulee heikentämään kaikkien suomalaisten saamaa hoitoa juuri siksi, että terve-
yskeskusmaksut niin hoitajan kuin lääkärin vastaanoton osalta kasvavat.

Mitä tulee sitten vielä pieneen yksityiskohtaan, joka ei olekaan niin pieni, niin eduskun-
nassa on ollut tarkoituksena myös asiakasmaksulakia parantaa muutamilta osin. Yksi erit-
täin tärkeä avaus on ollut se, mikä on ollut sekä vasemmistoliitolla että sosiaalidemokraa-
teilla vaihtoehtobudjeteissa, että perustason vastaanottotoiminta olisi jatkossa ilmaista. So-
siaalidemokraatit ovat esitelleet oman vaihtoehtobudjettinsa, jossa meillä on ollut varaa
järjestää julkisen talouden liikkumavara ensi vuonna niin, että se sisältäisi maksuttoman
hoitaja- ja maksuttoman lääkärikäynnin ympäri vuoden. Siinä minusta olisi ollut oppia ja
suuntaa tälle uudistukselle, mutta tässä nimenomaan halutaan tehdä tämä kustannusneut-
raalisti. Eli sotessa riittää valinnanvapauden edistämiseen jopa miljardin euron kustannuk-
13



Pöytäkirjan asiakohta PTK 138/2018 vp
set ja säästöihin 3 miljardin kustannukset, mutta samaan aikaan muutamaa kymmentä mil-
joonaa ei riitä siihen, että asiakasmaksulaissa olisi saatu kohtuullinen tulos aikaan.

Myös maksukatosta on käyty keskustelua, ja tässä valitettava johtopäätös tulee olemaan
se, että erityisesti niillä ihmisillä, jotka ovat useiden sosiaali- ja terveydenhuollon asiakas-
maksujen, lääkkeiden ja matkojen käytön piirissä, on erilliset maksukatot. Jos näitä kaik-
kia edellä mainittuja kuluja on, maksuja kertyy yhteensä noin 1 600 euroa ennen kuin kaik-
ki katot täyttyvät ja maksuihin saa helpotusta. Kyllä nämä ovat erityisesti pienituloisten
kannalta sellaisia sydäntä särkeviä asioita, johon olisi pitänyt puuttua.

Ja lopuksi, arvoisa puhemies, on pakko todeta, että kun köyhyystutkimuksia tehdään ja
niihin otetaan asiakasmaksuvaikutukset mukaan, niin ne lisäävät merkittävästi erityisesti
yli 65-vuotiaiden köyhyysastetta, jopa 0,7—1,9 prosenttiyksikköä. Siksi tämä on vakavaa
puhetta.

18.01 Kristiina Salonen sd: Arvoisa puhemies! Viime viikolla alkoi tulla viestejä vam-
maisten lasten vanhemmilta. Luen pätkän eräästä kirjeestä, jonka sain: ”Minun tekisi mieli
kysyä lain valmistelijoilta ja esityksen eduskuntaan tuoneelta ministeriltä: Jos lapsenne
asumisesta kodin ulkopuolella ei perittäisi mitään, toimisiko se teille kannustimena sijoit-
taa lapsenne kodin ulkopuolelle? Jos vastaus on ei, miten heille on tullut mieleen, että se
ylipäätään voisi olla kannustin vammaisen lasten vanhemmille?” Tässä viitataan hallituk-
sen esityksen sivuun 99, jossa vammaispalvelulain mukaisia tilanteita käydään läpi asia-
kasmaksujen näkökulmasta ja siitä näkökulmasta, että vanhempien elatusvastuu säilyisi
myöskin niitten lasten osalta, jotka sijoitetaan kodin ulkopuolelle. On kuitenkin huomatta-
va, että tämä kirjaus, joka tänne sivulle 99 on tehty, ei ole osuva, ja se onkin ollut loukkaa-
va monien vammaisten lasten vanhempien mielestä. He kokevat, että se, että vammainen
lapsi joutuu lähtemään pois kotoa tilanteessa, jossa vanhemmat eivät enää pysty lasta ko-
tona hoitamaan, on monelle aina suuren luopumisen ja tuskan paikka. Osa kokee jopa epä-
onnistuneensa niissä tilanteissa, joissa on antanut itselleen, perheelleen ja vammaiselle lap-
selleen lupauksen, että lapsi voi asua mahdollisimman pitkään kotona. Haluan tämän nos-
taa esille sen takia, että olkoon tämä muistutuksena meille kaikille siitä, miten lakitekstissä
ja lain perusteluissa tulee olla tarkka. Jos tätä tosiasiallisesti ei ole tarkoitettu tässä halli-
tuksen esityksessä, voisi olla hyvä pyytää anteeksi näiltä vammaisten lasten vanhemmilta.

Mitä tulee tähän esitykseen muuten, niin on hyvä, että uudistus tehdään. Nykyinen jär-
jestelmä on sekava, ja erityisesti palveluasumisen kohdalla moni vanhus ja heidän omai-
sensa ovat olleet aikamoisen viidakon keskellä miettien, mistä maksut koostuvat ja miten
varat ja rahat niihin riittävät. Tämä uudistus nyt sitten parantaa nimenomaan palvelumak-
sujen yhdenmukaistamista.

Myöskin alle 18-vuotiaiden osalta se, että kaikki terveyspalvelut säädetään maksutto-
miksi, on iso kiitoksen paikka. Toki sosiaalidemokraatit ovat esittäneet maksuttomuutta
muutenkin, ja tärkeää tietenkin olisi, että kun tämän esityksen jälkeen nähdään vaikutus
alle 18-vuotiaiden osalta, Suomessa uskallettaisiin ottaa askel kohti oikeasti maksuttomia
terveyspalveluita laajemminkin.

Se, mistä kuitenkin kannan suurta huolta, on maksujen välikatosta luopuminen. Itse
asiassa meidän olisi tullut tehdä toimia, joilla nämä maksukatot olisi yhdistetty ja joilla to-
siasiallisesti olisi helpotettu paljon sairastavien, pitkäaikaissairaiden, vammaisten ja van-
husten, asemaa. He sitä todella olisivat kaivanneet. Suomessa yli 1,9 miljoonaa työikäistä
sairastaa jotain pitkäaikaissairautta tai vammaa, ja he ovat niitä, jotka tarvitsevat lääkkeitä
14



Pöytäkirjan asiakohta PTK 138/2018 vp
mutta myöskin paljon palveluita. Se, että ensin saadaan diagnoosi, vaatii lääkärikäynnin.
Sen jälkeen ehkä, kun diagnoosi on loppuviimein löydetty ja tehty, tarvitsee miettiä lääki-
tystä. Lääkitystä joudutaan ehkä useamman kerran hakemaan, ennen kuin löydetään oikea
lääkitys. Sen jälkeen seurannassa on tehtävä ja tarkistettava hoitotasapainoa säännöllisesti.
Ja ei se ole heidän eikä näiden ihmisten vika, että he joutuvat käyttämään palveluita useam-
min ja enemmän kuin esimerkiksi nykyisellään nämä kolme kertaa, joiden jälkeen sitten ei
ole enää pitänyt maksaa näistä. Tämä välikatto on sen turvannut. Nyt heille ei tällaista tur-
vaa suoda, ja se on kyllä virhe, totean sen edelleen.

Miljoona käyntiä ylitti vuonna 2015 tämän kolmen käyntikerran THL:n tilastojen mu-
kaan, ja me emme siis puhu pienestä määrästä. Noin 3,9 miljoonaa käyntiä oli käyntejä,
joissa käyntimäärä ei ylittänyt tätä kolmen käyntikerran kattoa, mutta miljoona käyntiä siis
tämän ylitti. Jos voidaan sanoa, että kaikista terveyskeskuslääkärikäynneistä asiakkaan
neljänsiä tai tämän jälkeisiä käyntejä oli viidennes kaikista käynneistä, puhumme isosta
asiasta, joka pitäisi pystyä ottamaan nyt sitten huomioon vielä tässä lakiesityksessä.

Näiden monta kertaa vuodessa lääkäripalveluja käyttävien, esimerkiksi pienituloisten
vanhusten, maksurasitus tulee jatkossa kasvamaan. Esimerkiksi kymmenen käyntikertaa
lääkärissä kalenterivuoden aikana merkitsisi asiakasmaksuksi jo 206 euroa, ja tämä on kyl-
lä merkittävä lisäys nykyisen 61 euron 80 sentin tai vuosimaksun, 41 euron 20 sentin, jäl-
keen. Nämä ihmiset ovat usein vielä niitä, jotka käyttävät myöskin paljon lääkkeitä ja joil-
la jo nykyisellään on ollut vaikeuksia miettiä, mistä rahat sitten lääkkeisiin otetaan.

Kiitokset siis kaikesta siitä hyvästä, mitä tässä esityksessä myös on, mutta huomio pitää
ehdottomasti kiinnittää nyt näihin paljon sairastaviin, pitkäaikaissairaisiin, joiden kustan-
nukset tämän esityksen myötä kasvavat. Se ei ole oikein.

18.08 Merja Mäkisalo-Ropponen sd: Arvoisa puhemies! Nykyinen asiakasmaksujärjes-
telmä on niin sekava, että lakiuudistus on kyllä tarpeellinen. Osa maksuista on tällä hetkel-
lä määritelty asetuksissa ja osasta ei ole mitään säädöksiä. Tämä näkyy erityisesti vanhus-
ten ja vammaisten palveluissa, joissa maksut vaihtelevat huomattavasti kunnittain. Palve-
luasumisen osalta säädöksiä tai edes yhtenäisiä käytäntöjä ei ole. Palvelupakettien hinnoit-
telu ja sisältö vaihtelevat lähes mielivaltaisesti. Näihin ongelmiin tämä lakiesitys tuo rat-
kaisuja, ja se parantaa ihmisten yhdenvertaisuutta ja oikeusturvaa. Toisaalta palveluasumi-
sen maksujen suuruus on edelleenkin huolestuttava asia, ja se ei tässä lakiesityksessä
korjaannu.

Positiivista on se, että maksujen alentaminen ja perimättä jättäminen on selkeämmin ja
vahvemmin ilmaistu tässä lakiesityksessä. Nytkin se on kyllä mahdollista, mutta tätä mah-
dollisuutta on käytetty aivan liian vähän. Tässä asiassa on syytä lisätä ohjauksen ja neuvon-
nan velvoittavuutta, jotta asia siirtyisi käytännön tasolle osaksi palvelusuunnitelman teke-
mistä, ja tähän asiaan toivon valiokunnassa kiinnitettävän huomiota. Muita myönteisiä
asioita ovat sairaalamaksupäivien sisällyttäminen maksukattoon ja katon laajentaminen
hammashoidon palveluihin. 

Kuitenkin lakiesitys sisältää vakavia puutteita ja heikennyksiäkin. Etenkin terveyskes-
kusmaksujen nousu on merkittävä heikennys. Jo tällä hetkellä Suomessa on korkeat asia-
kasmaksut, ja hallitus korotti asiakasmaksujen enimmäismäärää vuosina 2015 ja 2016. Jat-
kossa terveyskeskuksessa lääkärissä käynnistä maksetaan maksukaton täyttymiseen saak-
ka, kun aiemmin välikatto rajoitti maksun perinnän joko kolmeen käyntikertaan vuodessa
15



Pöytäkirjan asiakohta PTK 138/2018 vp
tai noin 41 euron vuosimaksuun. Käytännössä tämä tarkoittaa, että lääkäripalveluja monta
kertaa vuodessa käyttävien maksurasitus tulee kasvamaan.

THL:n tuoreen tutkimuksen mukaan terveydenhuollon korkeat asiakasmaksut kasvatta-
vat köyhyyttä. Eniten terveydenhuollon palveluja käyttävät ja asiakasmaksuja maksavat
pienituloiset eläkeläiset, ja siksi onkin käsittämätöntä, että heidän tilannettaan taas heiken-
netään. Helsingin kaupungin kokemukset terveysmaksujen poistamisesta ovat käsittääkse-
ni myönteisiä, ja siihen suuntaan tulisi pyrkiä koko maassa. Maksuista luopuminen kaven-
taisi hyvinvointi- ja terveyseroja ja toisi pitkällä aikavälillä säästöjä raskaampien ja kal-
liimpien palvelujen käytön vähentyessä.

Myös sairaanhoitajakäyntien maksut määritellään jatkossa laissa, ja onkin oletettavaa,
että yhä useampi kunta ryhtyy laskuttamaan myös näistä käynneistä. Tällä hetkellä väestö-
osuudella mitattuna 40 prosenttia kunnista perii hoitajakäynneistä maksun, ja esimerkiksi
monet vähävaraiset diabeetikot ovat kertoneet, että he käyvät sairaanhoitajan vastaanotol-
la maksun takia harvemmin. Tämä on huonoa kehitystä, sillä diabeteshoitajien säännölli-
set tarkastukset ovat osoittautuneet erittäin tehokkaaksi keinoksi vähentää kalliita kompli-
kaatioita ja lisäsairauksia.

Etäpalveluista perittävä hinta on mielestäni myöskin kyseenalainen asia. En ole lain-
kaan vakuuttunut siitä, että etäpalveluiden rinnastaminen vastaanotolla käyntiin maksu-
asioissa on järkevää. Etäpalveluiden tulisi pysyä pääsääntöisesti maksuttomina, eikä nii-
den käyttöön voi velvoittaa, vaan niitä tulee käyttää ainoastaan henkilön suostumuksella.
En myöskään usko, että maksu kannustaa lisäämään etäpalveluiden käyttöä, vaikka se
muuten olisikin toivottavaa.

Ja lopuksi, arvoisa puhemies, tukipalveluiden maksujen kirjaus on aivan liian epämää-
räinen. Lakiin jäisi kirjaus kohtuullisista maksuista, ja jään kyllä kysymään, mitähän tämä
tarkoittaa. Kenen mielestä kohtuulliset maksut? Tämä on semmoinen asia, jota toivon to-
della valiokunnassa myöskin mietittävän. Laissa olisi syytä olla kirjattuna, että asiakas-
maksusuunnitelman tekemisen yhteydessä asiakkaiden kokonaistilanne arvioidaan, ja kei-
novalikoimassa tulee olla mahdollisuus maksujen alentamiseen tai perimättä jättämiseen,
siis myöskin tukipalveluissa. Tällä hetkellä tukipalveluista, kuten ateriapalveluista, vaate-
huollosta, kauppa- ja muista asiointipalveluista, turvapalveluista ja niin edelleen perittävät
maksut vaihtelevat paljon kuntien välillä. Tiedän tilanteita, joissa maksujen suuruuden ta-
kia palveluita ei oteta vastaan tai tingitään sitten jostain muusta välttämättömästä, kuten
esimerkiksi lääkkeistä. On väärin, että ikäihminen joutuu valitsemaan kahden tärkeän
asian väliltä, koska rahat eivät riitä kaikkeen. Tukipalveluista kieltäytyminen taloudellisis-
ta syistä voi heikentää ikääntyneen selviytymistä kotona, jolloin tarve pitkäaikaiseen te-
hostettuun palveluasumiseen ja laitoshoitoon voi lisääntyä. Tässä lakiesityksessä mainittu
kohtuullinen maksujen kerääminen ei selkeytä tätä tilannetta.

18.13 Hanna Sarkkinen vas: Arvoisa puhemies! Asiakasmaksulain muutos sisältää sekä
hyviä että huonoja puolia. Hyvä puoli on se, että suun terveydenhuollon asiakasmaksut si-
sällytetään nyt terveydenhuollon maksukattoon. Olen esittänyt asiaa noin vuosi sitten la-
kialoitteella, ja nyt asia näyttää toteutuvan. Kyseessä on erittäin merkittävä asia, sillä suun
terveydenhuollon kustannukset ovat vähävaraisille ihmisille merkittävä rasite ja este tar-
peellisten palveluiden käytölle. Olen iloinen, että asia nyt etenee ja terveydellinen tasa-
arvo näiltä osin etenee.
16



Pöytäkirjan asiakohta PTK 138/2018 vp
Suun terveys vaikuttaa muuhunkin yleisterveyteen, joten on tärkeää, että suun tervey-
destä pidetään huolta. Suun terveyden eriarvoisuus on Suomessa tällä hetkellä suurta. Pie-
nituloisimmilla ihmisillä olisi suurempi tarve suun terveydenhuollon palveluille, mutta he
käyttävät palveluita vähemmän kuin suurituloiset ihmiset, ja tähän merkittävänä syynä
ovat suun terveydenhuollon korkeat asiakasmaksut. Näiltä osin asiaan tulee ainakin osit-
tain korjausta, kun tämä maksukatto laajenee suun terveydenhuollon puolelle. 

Kuitenkin olennaista suun terveyden tasa-arvon kannalta on myös se, että julkinen suun
terveydenhuollon tarjonta on riittävää, sillä yksi merkittävä epätasa-arvoa aiheuttava asia
ovat myös pitkät hoitojonot julkisessa suun terveydenhuollossa. Eli jos tämä maksukatto-
laajennus lisää julkisen suun terveydenhuollon kysyntää, niin on tärkeää varmistaa, että
hoitoon myös pääsee ja resursseja myös hoidon tarjontaan lisätään, niin etteivät jonot kas-
va, ja se taas puolestaan lisää epätasa-arvoa palveluiden saannissa. 

Toinen hyvä asia uudessa asiakasmaksulaissa on vanhustenhoidon tehostetun palve-
luasumisen maksuviidakon selkeytyminen. Nykyisen tehostetun palveluasumisen mak-
suista ei ota selvää erkkikään eikä varsinkaan pihtiputaan mummo. Nyt tehostetun palve-
luasumisen maksut yhdenmukaistetaan laitoshoidon maksujen kanssa ja niille asetetaan
selvät rajat. Myös alaikäisten terveydenhuollon maksujen poistuminen, joka lakiin sisäl-
tyy, on hyvä asia. 

Ongelma on kuitenkin se, että hyvät asiat rahoitetaan heikentämällä paljon palveluita
tarvitsevien asemaa. Tämä tapahtuu, kuten täällä on jo moneen kertaan todettu, niin, että
poistetaan nykyiset maksujen välikatot terveyskeskusmaksuista, mikä tarkoittaa, että asia-
kasmaksut nousevat huomattavasti palveluita paljon käyttävien ihmisten osalta. Esitykses-
sä luovutaan terveyskeskusmaksujen vuosimaksusta, ja jatkossa maksun voisi periä jokai-
selta käynniltä. Tämä kohdistuu tietysti niihin, jotka siellä terveyskeskuksessa joutuvat
paljon käymään, ja erityisesti ikäihmisiin. 

Jo nykytilanteessa yli 300 000 sosiaali- ja terveydenhuollon asiakasmaksua päätyy ulos-
ottoon. Vuonna 2015 reilulla 55 000 suomalaisella asiakasmaksuihin, lääkkeisiin ja mat-
koihin meni yli 40 prosenttia käytettävissä olevista tuloista. Se on aivan valtava määrä, var-
sinkin, kun kyse on vähävaraisista ihmisistä. On myös huomattava uusimmat uutiset siitä,
että ikääntyneiden maksuhäiriömerkinnät ovat lisääntyneet, ja maksuhäiriömerkintöjen
taustalla on varmaan ainakin jossain määrin näiden terveydenhuollon asiakasmaksujen
maksamatta jääminen vähävaraisuuden vuoksi. Kysymys on siis merkittävästä asiasta.

Asiakasmaksuja maksaa lähinnä puolet kansasta, ja se puolikas, joka niitä maksaa, ei ole
se paremmin toimeentuleva puoli. Terveyskeskuksen asiakkaista valtaosa kuuluu alimpiin
tuloluokkiin hyväosaisten ollessa työterveyshuollon tai yksityisen vakuutuksen piirissä.
Asiakasmaksut kasautuvat ja iskevät kovimmin vanhuksiin ja eniten hoitoa tarvitseviin.
Terveydellisen tasa-arvon turvaamiseksi tulisikin paljon palveluita tarvitsevien vähäva-
raisten maksutaakkaa keventää yhdistämällä kolme erillistä maksukattoa. Kolmen erilli-
sen maksukaton, yhteensä noin 1 600 euroa, sijasta tulisi säätää yksi yhtenäinen alennettu
maksukatto hoidolle, lääkkeelle ja matkoille. 

Hyvää tässä esityksessä on maksukattojen osalta kuitenkin se, että maksukattojen seu-
ranta siirtyy asiakkaan itsensä harteilta maakunnalle. Se on hyvä asia, sillä voi olla, että ny-
kyisellään ihmiset eivät aina huomaa sitä, että maksukatto on täyttynyt ja heidän ei enää
tarvitsisi maksaa asiakasmaksuja. 
17



Pöytäkirjan asiakohta PTK 138/2018 vp
18.19 Kari Kulmala sin: Arvoisa rouva puhemies! Esityksessä ehdotetaan säädettäväksi
uusi laki sosiaali- ja terveyspalveluiden asiakasmaksuista. Tämän tavoitteena on asiakas-
maksulainsäädännön ajantasaistaminen nykyisten palveluiden ja toimintaympäristön vaa-
timalle tasolle. Huomion arvoista on miettiä, miten asiakkaan tilanne paranee vai paranee-
ko se.

Esityksen mukaan asiakkaan maksurasituksen kohtuullisuus turvattaisiin laissa sääde-
tyillä kohtuullisilla enimmäismaksuilla sekä lisäksi maksukatolla, joka voimassa olevan
sääntelyn tavoin estäisi maksurasituksen nousemisen kohtuuttoman korkeaksi. Samalla
esityksessä vahvistettaisiin maksujen alentamista ja perimättä jättämistä koskevaa pykä-
lää. Tällä hetkellä maksuja alennetaan tai jätetään perimättä verrattain vähän.

Julkisuudessa on keskusteluttanut myös paljon asiakasmaksujen periminen ulosoton
kautta. Suurin ryhmä näistä asiakasmaksujen ulosottomaksuista ovat sairaala- ja laitoshoi-
tomaksut. Nyt ehdotetun lain tavoitteena on vahvistaa maakuntien velvoittavuutta alentaa
maksuja tai jättää ne perimättä, jos ne vaarantavat asiakkaan toimeentulon. Jos asiakkaalla
ei ole varaa maksaa lääkärikäyntiä, on maakunnan ensisijaisesti alennettava asiakasmak-
sua eikä ohjattava asiakasta hakemaan toimeentulotukea. Mielestäni tämä tuntuu myös oi-
kealta päätökseltä, ja tätä mahdollisuutta on myös käytettävä.

Ennalta ehkäisevät palvelut olisivat jatkossakin maksuttomia. Maksuttomuutta laajen-
netaan osin päihde- ja mielenterveyspalveluihin. Alaikäisten palvelut säädettäisiin myös
maksuttomiksi. Muutos laajentaisi maksuttomuuden koskemaan myös terveydenhuollon
laitoshoitoa ja erikoissairaanhoitoa. Maksuttomuus parantaisi etenkin heikossa taloudelli-
sessa tilanteessa olevien perheiden asemaa, kun lapsen sairastamisesta aiheutuva maksu-
taakka pienenisi. En pidä näitäkään uudistuksia huonoina.

Myös arvostamieni veteraanien asemaa parannetaan. Tulosidonnaisten maksujen perus-
tana olevista tuloista poistettaisiin ylimääräinen rintamalisä ja veteraanilisä, jolloin niitä ei
enää laskettaisi mukaan tuloihin asiakasmaksua määrättäessä. Veteraanien julkisen suun
terveydenhuollon maksuttomuus laajenisi kaikkiin suun terveydenhuollon palveluihin,
mukaan lukien hammasproteettiseen hoitoon liittyvät tekniset kustannukset. Maakunnan
järjestämisvastuulla oleva suun terveydenhuolto olisi jatkossa kokonaan maksutonta vete-
raaneille. Mielestäni tämä on osa meidän kunniavelkaamme heitä kohtaan, ja nyt se uudis-
tuksen mukaisesti tulee voimaan. Voi tietenkin ihmetellä, miksi vasta nyt.

Esityksen myötä perustason lääkärikäyntien käyntimaksujen perimistä rajoittava niin
sanottu välikatto poistettaisiin. Välikaton poistaminen lisää paljon palveluita käyttävien
asiakkaiden maksurasitusta. Esityksessä perustellaan, että välikatto poistetaan, koska esi-
tyksestä pyritään tekemään kustannusneutraali. Näin varmasti onkin, mutta tämä on koh-
tuuton paljon sairastavia kohtaan. Tähän tulisi löytää jokin muu ratkaisu. Toivottavasti vii-
sas valiokunta tarkastelee huolella tämän asian, kuten tänään paljon puheissa olleet sairaa-
loiden sijaintipaikatkin.

18.22 Riitta Mäkinen sd: Arvoisa rouva puhemies! Hallituksen esitys sosiaali- ja tervey-
denhuollon asiakasmaksujen yhdenmukaistamiseksi valtakunnallisesti on erittäin tervetul-
lut, ja lämpimät kiitokset siitä, että esitys on nyt tässä käsiteltävänä. Nykyisellään maksu-
käytännöt poikkeavat maakunnittain merkittävästi ja kuntien väliset erot ovat suuria. Sa-
malla ohjeistus on ollut epäselvää ja potilaan vaikeasti hahmotettavissa. 

Esitykseen liittyy kuitenkin yksi merkittävä, räikeä epäkohta nimenomaan asiakasmak-
suissa. Aikaisemmin perusterveydenhuollon lääkärikäyntimaksuissa on ollut käytössä niin
18



Pöytäkirjan asiakohta PTK 138/2018 vp
sanottu välimaksukatto. Se on kohtuullistanut maksuja paljon palveluja käyttävillä ja pie-
nituloisilla ihmisillä. Lääkärikäyntien osalta maksukatto on täyttynyt, kun käyntikertoja on
ollut kolme vuodessa. Seuraavat käynnit ovat olleet ilmaisia. Lain voimaan tultua hoitoa
tarvitsevat maksavat käynneistään aina 380 euroon saakka. Terveydenhoitajakäynnit ovat
aikaisemmin olleet maksuttomia, mutta lakiuudistuksen myötä noin 40 prosenttia kunnista
on tästä käytännöstä luopunut. Välimaksukatto ollaan poistamassa myös hoitajakäynneis-
tä. Jo nyt on näyttöä siitä, että pienituloiset jättävät käyntejä väliin maksujen takia. Häly-
tyskellojen pitäisi soida, mutta silti maksukattouudistus antaa odottaa itseään.

Saimme tänään lukea uutisista, että viime vuonna maksuhäiriömerkinnät lisääntyivät
jopa yli 9 prosenttia yli 65-vuotiailla. Samalla tiedämme, että taustalla vaikuttavat nimen-
omaan asiakasmaksujen korotukset. Eläkeläisten ja pienituloisten perusturvaa on leikattu
samalla, kun peruselämiseen liittyvät kustannukset ovat jatkuvasti kasvaneet. Tilanne on
järkyttävä, sillä me tiedämme, että terveydenhuollon palveluja käyttävät paljon juuri van-
hukset. Heillä käyntejä on huomattavasti enemmän kuin kolme kertaa vuodessa. Välimak-
sukattojen poistaminen lyö siis kipeimmin nimenomaan ikäihmisiä, pienituloisia ja muita
paljon palveluja tarvitsevia.

Pelkästään viime vuonna yli miljoonalla suomalaisella oli yli kolme lääkärikäyntiä vuo-
dessa. Viime vuonna ulosotossa oli yli 355 000 sosiaali- ja terveyspalvelumaksua. Minis-
teri Saarikko toteaa, että jatkossa hyödynnetään entistä vahvemmin maksujen kohtuullis-
tamista ja niistä kokonaan vapauttamista. Käytäntö on voimassa jo nyt, mutta kokemukset
siitä, kuinka sitä hyödynnetään käytännössä, eivät ole vain positiivisia. Monet pienituloi-
set joutuvat turvautumaan lopulta toimeentulotukeen, ja kunnat tietävät tämän. Sen sijaan,
että maksuja alennettaisiin, annetaan menojen valua sinne, mistä Kela maksaa puolet. Lail-
listahan tämä toki ei ole.

On myös esitetty vetoomus viimesijaiseen turvaan, ja se kertoo itsessään siitä, ettei to-
della ymmärretä raakaa tosielämän faktaa. Ihmisellä tulee olla likipitäen olemattomat tu-
lot, jotta on ylipäätään oikeutettu toimeentulotukeen. Sen sijaan on valtavasti niitä pienitu-
loisia eläkeläisiä ja lapsiperheitä, joille maksut muodostuvat todelliseksi hoitoon hakeutu-
misen esteeksi, koska he eivät ole vielä niin köyhiä, että viimesijaista tukea saisivat. Näi-
den väliinputoajien joukko on suuri, mutta heistä harvemmin kuulee puhuttavan.

Eläkeläisköyhyys on räikeä yhteiskunnallinen ongelma. Samaan aikaan me puhumme
kiivaasti terveyden ja hyvinvoinnin edistämisestä ja ennalta ehkäisevistä palveluista. Mi-
nisteri Saarikko viisasteli tässä salissa aikaisemmin, että maksut eivät ulotu ennalta eh-
käiseviin palveluihin. En saanut vastausta kysymykseeni, eivätkö perusterveydenhuollon
terveydenhoitajakäynnit ole juuri näitä ja kuulu tähän kategoriaan.

Se, mitä me tarvitsisimme, on vahva panostus perusterveydenhuoltoon. SDP on esittä-
nyt kuntien sosiaali- ja terveydenhuollon valtionosuuksien lisäämistä, jotta kunnat voisi-
vat palkata lisää hoitajia ja lääkäreitä sekä alentaa ja poistaa kerättäviä maksuja. Tämän
esityksen hallitus on kiivaasti tyrmännyt todetessaan sen liian kalliiksi — sivuuttaen ne ta-
loudelliset hyödyt, joita sairauksien ajoissa hoitamisesta tulisi sinänsä jo itsessään. Samal-
la hallitus on valmis luomaan lainsäädännöllä yksityiselle sektorille täysin vapaat kädet
kääriä kermat päältä, kun julkinen leikkaustoiminta ajetaan alas. Tämä merkitsee yli 5 mil-
jardin euron tulonsiirtoa markkinoille, ja laskun tästä maksavat tavalliset kansalaiset. Mie-
lestäni tämä politiikka on sekä kansantaloudellisesti että myös kansanterveyden edistämi-
sen näkökulmasta vastuutonta.
19



Pöytäkirjan asiakohta PTK 138/2018 vp
18.28 Satu Taavitsainen sd: Arvoisa puhemies! Hyvät kollegat! Eduskunnan viime vuo-
den viimeisellä suullisella kyselytunnilla keskustelimme köyhyydestä ja eriarvoisuuden
kasvusta. Suomessa on tällä hallituskaudella lähdetty kulkemaan todella huolestuttavaa
polkua. Tilastokeskuksen juuri julkaistun tulonjakotilaston mukaan suomalaisten eriarvoi-
suus on kasvavien tuloerojen myötä kasvussa. Pienituloisiin kotitalouksiin kuuluvia hen-
kilöitä oli 654 000 vuonna 2017. Pienituloisten osuus kotitalousväestöstä oli 12,1 prosent-
tia, ja köyhyys on vieläkin yleisempää, kun kotitalouksien terveydenhuollon asiakasmak-
sut huomioidaan. Kun asiakasmaksut vähennetään ihmisten käytettävissä olevista tuloista,
köyhien osuus väestöstä kasvaa tuhansilla ihmisillä. Tyypillinen terveydenhuollon asia-
kasmaksu on terveyskeskuksen lääkärikäynnistä perittävä maksu. Esimerkiksi yli 65-vuoti-
aiden köyhyysaste kasvaa lähes 2 prosenttiyksikköä, kun asiakasmaksut otetaan huo-
mioon.

Arvoisa puhemies! Korkeat maksut ovat este palveluiden käyttämiselle ja erityisesti juu-
ri heille, jotka eniten niitä tarvitsisivat, eli vanhuksilla, vammaisilla, mielenterveys- ja
päihdeongelmista kärsivillä, pitkäaikaissairailla, työttömillä ja ulosottoon joutuneilla. Nyt
hallitus tällä esityksellään heikentää heidän tilannettaan entisestään. Terveyskeskusmak-
sussa on ollut kolmen kerran sääntö, ja nyt tämä poistetaan ja maksun joutuu jatkossa, jos
tämä hallituksen esitys menee läpi, maksamaan joka kerta. Eli tilanne pahenee sellaisten
ihmisten kohdalla, joilla on useita sairauksia ja paljon käyntejä perusterveydenhuollossa.
Nyt voimassa olevan lain mukaan he ovat maksaneet vuodessa korkeintaan noin 60 euroa
— ja esimerkiksi täällä Helsingissä 0 euroa, koska täällä ei ole ollenkaan terveyskeskus-
maksua. Koska hallitus nyt esittää tätä välikattoa poistettavaksi, se laittaa ihmiset käytän-
nössä maksamaan jopa 683 euroa vuodessa. Tämä on minusta aivan järkyttävä esitys.

Tutkimusten mukaan eniten asiakasmaksuja maksavat pienituloiset ja eläkeläiset. Toi-
saalta siksi, että heillä on enemmän palvelujen tarvetta, ja toisaalta siksi, että heillä ei ole
turvanaan vapaaehtoisia sairausvakuutuksia tai työterveyshuoltoa. Kun rahat eivät enää
yksinkertaisesti riitä, he säästävät lääkärikäynneistä ja ruoasta. Tämä on arkipäivää kym-
menesosalle vanhuksistamme. Lisäksi 30 prosenttia pitkäaikaissairaista lykkää lääkkeen
ostamista tai vaihtaa sen halvempaan. Tämä on minusta hyvinvointivaltiolta erittäin huo-
noa sosiaalipolitiikkaa.

Ei ole sattuma sekään, että viime vuonna ulosottoon päätyi noin 320 000 julkisen puo-
len sosiaali- ja terveydenhuollon asiakasmaksua. Nämä olivat aivan tavallisia hammashoi-
don, terveyskeskuksen, sairaalan tai laitos- ja kotipalvelujen ynnä muiden julkisten sote-
palvelujen maksuja, eivät siis mitään luksuskuluja. Vaikka asiakasmaksut ovat olleet jo en-
nestään Suomessa kansainvälisesti vertailtuna korkeita, niitä on tämän nykyhallituksen toi-
mesta korotettu lähes 30 prosenttia. Näin on lisätty ihmisten köyhyyttä ja ulosottoon jou-
tumista.

Arvoisa puhemies! Suomi ei tarvitse mitään massiivista Sipilän sote-uudistusta maakun-
tiin, vaan tarvitsemme perinpohjaisen sosiaali- ja terveydenhuollon asiakasmaksu-uudis-
tuksen. Siksi pidän tätä asiakasmaksulakia kaikista tärkeimpänä sote-uudistuksena, mutta
tämä esitys on valitettavan kunnianhimoton ja vailla täyttä ymmärrystä ihmisten arjesta.
Useimmissa Euroopan maissa sosiaali- ja terveydenhuollon palvelut ja reseptilääkkeet
ovat maksuttomia tai asiakasmaksut ovat hyvin pienet. Toisin on Suomessa. Meillähän
asiakasmaksut ja lääkkeiden hinnat ovat kansainvälisesti korkeat siitä huolimatta, että ne
ovat huono keino kerätä rahaa.
20



Pöytäkirjan asiakohta PTK 138/2018 vp
Terveyskeskusmaksu pitäisi siis poistaa kokonaan. Tätä SDP on esittänyt vaihtoehto-
budjetissaan, mutta sitähän hallitus ei tässä lakiesityksessään tee. Terveyskeskusmaksun
poistaminen auttaisi heti pienituloisia eläkeläisiä ja perheitä, joissa on työttömyyttä. Lisäk-
si sosiaali- ja terveydenhuollon asiakasmaksujen laittaminen kansainvälisten riistoperintä-
yhtiöiden käsiin on moraalitonta. Odotin ministerin puuttuvan tähän esityksessään, vaan
eipä ministeriä kiinnostanut tämä ongelma siitä huolimatta, että tilastot puhuvat jo kriisis-
tä. Yli puoli miljoonaa suomalaista on ulosotossa, ja 400 000:lla on maksuhäiriömerkintä.
Juuri tänään julkaistun uutisen mukaan maksuhäiriömerkinnän saaneiden eläkeläisten
joukko kasvoi vuodessa 9 prosentilla — siis vuodessa 9 prosentilla. Näistä ulosottoon jou-
tuneista ja maksuhäiriömerkinnän saaneista moni on päätynyt vaikeuksiin juuri sosiaali- ja
terveydenhuollon maksujen ja laskujen vuoksi. — Kiitos, arvoisa puhemies. Jatkan toises-
sa puheenvuorossa.

18.35 Outi Alanko-Kahiluoto vihr: Arvoisa puhemies! Haluan kiittää edustaja Taavit-
saista erinomaisesta puheenvuorosta, jota kuuntelin mielelläni. Siinä tuli hyvin esille se,
miten asiakasmaksut ovat köyhyyden torjunnassa erittäin tärkeä asia ja tärkeässä roolissa.
Siinä suhteessa tämä hallituksen esitys on iso pettymys, vaikka täytyy sanoa, että tässä on
hyviäkin asioita. Niihin Helsingin kaupungin lausunnossa on kiinnitetty huomiota.

Me kaikki tiedämme, että pienituloiset jäävät tässä nykytilanteessa liian usein ilman tar-
vitsemiaan palveluita sen vuoksi, että asiakasmaksut ovat pienituloisille raskaita. Nykyti-
lassa asiakasmaksuja koskevat käytännöt myös vaihtelevat kuntien välillä, mikä asettaa
kansalaiset epätasa-arvoiseen asemaan. Esimerkiksi omassa kotikaupungissani Helsingis-
sä me olemme luopuneet terveyskeskusmaksuista, koska olemme nähneet, että ne ovat
liian monelle pienituloiselle korkea kynnys, joka estää käytännössä hoitoon hakeutumi-
sen. Mutta Sipilän hallitus on korottanut asiakasmaksuja useana kertana tämän kauden ai-
kana, ja Sipilän hallituksen kaudella korotukset ovat lisäksi olleet suuria. Vuonna 2015
asiakasmaksujen enimmäismääriä korotettiin 9,4 prosenttia ja vuonna 2016 lähes 30 pro-
senttia kerralla — siis 30 prosenttia kerralla. Myös lääkkeiden ja matkakustannusten oma-
vastuuosuuksia on nostettu samaan aikaan.

Vuonna 2016 ulosottoon päätyi lähes 400 000 sosiaali- ja terveydenhuollon asiakasmak-
sua. Ja todellakin, jos katsotaan syitä myös pikavippeihin, niin niitähän ovat ihan tavalliset
arjen menot, kuten nimenomaan asiakasmaksut, lääkemaksut, myöskin vuokrat pienituloi-
silla.

Pienituloiset jäävät nykytilanteessa liian usein ilman tarvitsemiaan palveluita näiden
maksujen suuruuden vuoksi, ja sen vuoksi itse odotin, että hallituksen asiakasmaksulaki-
esityskokonaisuuteen, tähän pakettiin, olisi sisältynyt se, että vuosittaiset maksukatot olisi
yhdistetty eli olisi yhdistetty asiakasmaksut ja lääke- ja matkakustannukset, jolloin paljon
sairastavien pienituloisten tilanne olisi helpottunut. Tällä hetkellähän paljon sairastavien
pienituloisten tilanne on kohtuuton, kun erilaiset maksukatot tulevat vastaan yksi kerral-
laan, ja erityisesti alkuvuosi on pienituloisille hyvin vaikea, hyvin raskas. 

Mutta sen sijaan, että hallitus olisi luonut yhtenäisen maksukaton, mitä hallitus tekee?
Hallitus poistaa maksujen välikaton, mikä tarkoittaa näille pienituloisille paljon sairasta-
ville ihmisille jopa satojen eurojen lisäkuluja vuodessa. Eli nimenomaan näitä henkilöitä,
jotka olisivat tarvinneet kädenojennusta, rangaistaan nyt tämän lakiesityksen läpiviemisel-
lä kaikkein rankimmin. Pienituloisilla paljon sairastavilla eli heillä, jotka käyvät useam-
man kerran vuodessa terveysasemalla, todellakin maksut nousisivat, ja käytännössä siis
21



Pöytäkirjan asiakohta PTK 138/2018 vp
maksut uhkaavat nousta erityisesti pienituloisilla vanhuksilla, koska he käyttävät eniten
näitä lähiterveysasemia ja niiden terveyskeskuspalveluita. Eihän tätä voi pitää millään lail-
la perusteltuna. Ainakin omalla kohdallani on hyvin vaikea ymmärtää, että tällainen esitys
on tänne tuotu. Esimerkiksi tällä hetkellä asiakas on maksanut lääkärikäynneistä enintään
61 euroa 80 senttiä vuodessa, mutta jatkossa, kun välikatto poistuu, maksuja pitää maksaa
maksukaton täyttymiseen saakka elikkä 683 euroon vuodessa. Onhan tämä aika järkyttä-
vää.

Lisäksi, vaikka tämä asiakasmaksuesitys tuodaan nyt tänne itsenäisenä lakiesityksenä,
minun mielestäni tämän esityksen pitäisi olla osa sote-esitystä. Me tiedämme, että sote-uu-
distus toteutuessaan — mikäli se toteutuu — kasvattaa paineita nostaa sosiaali- ja terveys-
palveluiden asiakasmaksuja, sillä maakunnille on tulossa jo alun alkaen liian pienet resurs-
sit sote-palveluiden hoitoon, ja kun maakunnilla ei ole esimerkiksi verotusoikeutta, jonka
ansiosta ne voisivat tilannetta tasapainottaa, niiden on joko haettava säästöjä näistä sote-
palveluista, jotka erityisesti pienituloisille ovat elintärkeitä ja monille jopa tärkeämpiä kuin
sosiaalietuudet, tai sitten on korotettava asiakasmaksuja. Todennäköistä on, että nämä mo-
lemmat tulevat tapahtumaan, juuri siitä syystä, että maakunnilla on liian alhainen budjetti
ja niillä ei ole itsenäistä mahdollisuutta kerätä määrärahoja sote-kuluihin, kun verotusoi-
keutta ei ole. Ainoa jäljelle jäävä on tämä asiakasmaksujen nostaminen.

Tätä nyt ei voi tietenkään pitää kestävänä tapana, jos ajatellaan, mikä oli sote-uudistuk-
sen tavoite. Sen tavoite oli nimenomaan eriarvoisuuden pienentäminen terveydenhuollos-
sa elikkä terveyserojen kaventaminen, mutta jos hetkenkin pysähtyy ajattelemaan tämän-
kin esityksen vaikutuksia, tämä iskee todellakin pahiten niihin ihmisiin, jotka sairastavat
eniten, ja heidän asemansa tulee tulevaisuudessa siis vaikeutumaan entuudestaan.

No, tähän lakiesitykseen sisältyy minun mielestäni sinänsä hyvä pykälä siitä, että on pie-
nituloisilta mahdollisuus jättää perimättä asiakasmaksut, [Puhemies koputtaa] jos ne vaa-
rantavat toimeentulon, mutta jäin kaipaamaan tästä laista kirjausta siitä, kuinka se käytän-
nössä tehdään. Mehän tiedämme, että toimeentulotuen perusosa ei ole enää kunnilla vaan
se on Kelassa. Kuinka tämä yhteistyö Kelan kanssa toteutetaan, [Puhemies koputtaa] ja
kuinka sitten valvotaan ja vahditaan, että kunnissa todellakin jätetään asiakasmaksut peri-
mättä?

Pitkään voisin vielä jatkaa, mutta, no, tämä lakiesitys tulee meille sosiaali- ja terveysva-
liokuntaan, ja tästä käydään varmasti vielä julkista keskustelua. Eli jatkan sitten toisen ker-
ran.

18.43 Johanna Ojala-Niemelä sd: Arvoisa rouva puhemies! Tuosta edustaja Alanko-Ka-
hiluodon puheenvuorosta on hyvä jatkaa. Se on juurikin näin, ja kun näitä painelaskelmia
on tehty eri maakuntien osalta, niin myös Lappi on siinä asemassa, että meiltä ollaan leik-
kaamassa 33 miljoonaa euroa sosiaali- ja terveydenhuollon kulurakennetta, ja me olemme
kyllä ihan kestämättömässä tilanteessa jo heti lähtöasetelmissa. Tämä johtaa nimenomai-
sesti siihen, että niille päättäjille, jotka valitaan sinne tulevaan maakuntahallintoon, ei jää
muuta vaihtoehtoa kuin asiakasmaksujen ja taksojen korotus tai palvelujen leikkaaminen.
Pelkään sitä, että silloin tämä maksujen alentaminen tai perimättä jättäminen, joka on kir-
jattu kyllä tähän lakiin, jää kuitenkin käytännössä kuolleeksi kirjaimeksi eli taloudelliset
resurssit eivät anna mahdollisuutta siihen puuttua.

Muutoin tämä asiakasmaksulaki on vanhentunut ja puutteellinen, ja on hyvä, että siitä
tehdään selkeä ja kansalaisille ymmärrettävä. Se koskettaa lähestulkoon meitä kaikkia, niin
22



Pöytäkirjan asiakohta PTK 138/2018 vp
että on tärkeää, että tiedetään, mitä siinä tapahtuu. On hyvä, että asiakkaiden oikeusturva
toteutuu ja sitä parannetaan.

Mutta sitten minulla on kyllä huoli myös pienituloisten osalta. Nämä kohoavat maksut
eivät saa aiheuttaa köyhyyttä ja häpeää ja estää ylipäänsä palveluiden käyttöä, eli on otet-
tava myös huomioon se, että nämä asiakasmaksut kohdistuvat monesti ihmisiin, jotka ei-
vät välttämättä kykene ajamaan omaa asiaansa. Edustaja Taavitsainen toi ansiokkaasti
omassa puheenvuorossaan esille nämä ulosotossa olevat. Vuonna 2016 oli 387 000 kappa-
letta erilaisia asiakasmaksuja ulosotossa, muun muassa sairaala- ja laitoshoitomaksuja,
hammashoito- tai terveyskeskusmaksuja. Tältä osin kyllä pienituloisten osalta täytyy yh-
tyä siihen toiveeseen, että terveyskeskusmaksut poistettaisiin pienituloisilta.

18.46 Sami Savio ps: Arvoisa puhemies! Eduskunnan käsittelyyn on tosiaan lopulta, vih-
doin ja viimein, saatu kauan odotettu sosiaali- ja terveyspalveluiden asiakasmaksuja kos-
keva lakiesitys, ja se on erittäin olennainen osa tätä koko sote- ja maakuntauudistuksen pa-
kettia ja kokonaisuutta. Siltä osin onkin erittäin ongelmallista, että näinkin merkittävä ja
isoja kysymyksiä aivan aiheellisesti herättänyt sote-palapelin palanen on tuotu tänne edus-
kuntaan vasta aivan vaalikauden loppumetreillä, varsin kauan sen jälkeen, kun useimmat
muut sosiaali- ja terveydenhuollon uudistukseen liittyvät esitykset on tänne tuotu. 

Arvoisa puhemies! Kuten täällä on käynyt esiin, niin tässä esityksessä on kyllä hyviäkin
piirteitä, muun muassa se, että asiakasmaksuista säädetään jatkossa lain tasolla. Tämä la-
kiesitys selkeyttää nykytilaa siltä osin, että asiakasmaksuja voidaan jatkossa periä vain
niistä palveluista, jotka on asiakasmaksulaissa erikseen määritelty, ja myös alaikäisten sai-
raanhoitopalvelut ovat maksuttomia.

Mutta tämä esitys ei ole lainkaan ongelmaton, kuten tässä keskustelussa on varsin hyvin
jo tuotu esille. Lainsäädäntöön jää yhä erilliset maksukatot varsinaisille asiakasmaksuille,
matkakustannuksille ja lääkekuluille, ja olisikin ollut erityisesti pienituloisen paljon sote-
palveluita käyttävän kansanosan kannalta tarpeellista, että hallitus olisi tässä esityksessään
yhdistänyt nämä erilliset maksukatot, kun tätä isoa uudistusta nyt tehdään. 

Arvoisa puhemies! Vielä tätäkin suurempi uuden lakiesityksen myötä ja lain myötä, mi-
käli se toteutuu, syntyvä ongelma on niin sanottu terveyskeskusmaksujen välikaton pois-
taminen. Käytännössä tämä voi tarkoittaa pienituloiselle paljon terveyskeskuspalveluita
käyttävälle kansanosalle pahimmillaan peräti 11-kertaisia kuluja nykyiseen verrattuna, ja
tämä on kyllä todella raju muutos, johon täytyy suhtautua erittäin suurella vakavuudella.
Vaikka ministerin esittelypuheenvuorossa todettiin, että asiakasmaksut eivät lakimuutok-
sen varjolla nouse, niin kuitenkin myös hallituksen esityksen perusteluissa todetaan, että
paljon perusterveydenhuollon palveluita käyttävien sote-menot tulevat kasvamaan huo-
mattavasti. 

Onkin erittäin epäoikeudenmukaista, jos tämän hallituksen, voi sanoa, lehmänkauppo-
jen, maksumiehiksi joutuvat pienituloiset ihmiset. Johtaako tämä kaikki esimerkiksi toi-
meentulomenojen kasvuun, se jää nähtäväksi. Mutta onneksi tämä esitys menee myös pe-
rustuslakivaliokunnan tarkasteluun, ja perustuslakivaliokunta onkin nyt paljon vartijana,
jotta sote-uudistuksen alkuperäiset tavoitteet hoidon yhdenvertaisuudesta toteutuvat ny-
kyistä paremmin. Nyt uhkaa valitettavasti käydä aivan toisin.

18.49 Satu Taavitsainen sd: Arvoisa puhemies! Jokaiselle, jolla on, annetaan, ja hän on
saava yltä kyllin, mutta siltä, jolla ei ole, otetaan pois sekin, mitä hänellä on. Tätä Matteuk-
23



Pöytäkirjan asiakohta PTK 138/2018 vp
sen evankeliumin jaetta voi verrata Sipilän porvarihallituksen politiikkaan. Matteus-vaiku-
tus tarkoittaa etujen kasautumista niille, joilla niitä on jo ennestään. Tämän huomaa selväs-
ti tässäkin hallituksen esityksessä laiksi asiakasmaksuista. Miksi hallitus ei käyttänyt mah-
dollisuuttaan alentaa maksuja ja poistaa kokonaan terveyskeskusmaksu ja tuoda näin elä-
keläisten ja työttömien elämää lähemmäs maksuttoman työterveyshuollon piirissä olevia
kansalaisia niin kuin esimerkiksi meitä kansanedustajia, joilla on maksuton työterveys-
huolto eikä tule terveyskeskusmaksuja?

Sipilän hallituksen toiminta on monilta osin heikentänyt ihmisten toimeentuloa ja hyvin-
vointia. Pienituloiset eläkkeensaajat maamme joka kolkassa kärsivät samoista vaikeuksis-
ta. Rahat eivät riitä asumiseen, ruokaan, lääkkeisiin ja sosiaali- ja terveydenhuollon asia-
kasmaksuihin. Eläkeläisten köyhyys estää sosiaali- ja terveyspalvelujen käyttämisen, ja
sairastuminen, korkeat asiakasmaksut ja lääkkeiden omavastuut ajavat ihmisiä köyhyy-
teen. 

Arvoisa puhemies! Soten asiakasmaksuihin liittyy tärkeitä oikeudenmukaisuuskysy-
myksiä. Vanhimmista, yli 85-vuotiaista eläkeläisistä 32 prosenttia kuuluu pienituloisim-
paan ja vain 9 prosenttia rikkaimpaan tuloviidennekseen. Hyvin vanhoilla eläkeläisillä on
paljon hoivatarvetta, mutta heillä ei ole rahaa maksaa palveluista. Korkeat maksut ovat es-
teenä palveluiden saannille, ja eniten ilman riittävää apua olevia on pienituloisissa — eli yli
85-vuotiaista 32 prosenttia kuuluu pienituloisimpaan tuloviidennekseen. Pienituloiset elä-
keläiset käyttävät julkisia sosiaali- ja terveyspalveluja enemmän kuin suurituloiset. Yksi-
tyisiä sote-palveluja, joihin on haettu Kela-korvauksia, on käyttänyt hieman yli puolet elä-
keläisistä, mutta heistä 71 prosenttia on ylimmästä tuloluokasta. Kela-korvauksesta huoli-
matta monella pienituloisella ei ole varaa yksityisten sote-palveluiden tai palvelusetelien
käyttöön. Kela-korvausjärjestelmä ja palvelusetelit hyödyttävätkin näin eniten suurituloi-
sia. Nyt hallitus tässä esityksessään poistaa tämän terveyskeskusmaksun välikaton, ja näin
se on ehdottomasti selkeä kohdistus pienituloisiin ja erityisesti eläkkeensaajiin — heille
selkeä heikennys. 

Kotihoidon palveluja on saanut noin joka seitsemäs eläkeläinen, mutta osuus on huo-
mattavasti suurempi vanhemmissa ikäryhmissä, erityisesti yli 85-vuotiailla, joista lähes
puolet on käyttänyt kotihoidon palveluita. Ero pienituloisten ja suurituloisten välillä on iso
kotihoidon käytössä. Alimpaan tuloviidennekseen kuuluvista yli 85-vuotiaista puolet on
saanut kotihoitoa. Hyvätuloisemmat eläkeläiset eivät ole käyttäneet kotihoidon palveluita
näin laajasti. Tämä on yhteydessä yksin asumisen yleisyyteen erityisesti alimmassa tulo-
luokassa ja heikompaan terveydentilaan ja vähäisempään yksityisten palveluiden käyt-
töön. En kuitenkaan huomannut minkäänlaista maksujen alentamista kotona annettavien
palvelujen taulukossa hallituksen esityksen sivulla 232. Moni vanhus jättää kotipalvelut ot-
tamatta, koska hänellä ei ole rahaa maksaa niistä. Tässä esityksessä olisi ehdottomasti pi-
tänyt alentaa noita taulukossa olevia summia. 

Eläkeläisille kasautuu paljon myös lääkkeiden omavastuita, mutta pienituloiset maksa-
vat lääkkeistään suhteellisesti enemmän. Lääkkeitä paljon tarvitsevista merkittävä osa on
vanhuksia, ja lähes kaikilla on krooninen tauti ja useita samanaikaisia lääkityksiä. Etenkin
pienituloiset ja pitkäaikaissairaat ihmiset jättävät kustannussyistä lääkkeitä ostamatta tai
puolittavat annoksia. Sen vuoksi olisin odottanut hallituksen yhdistävän lääkkeiden ja pal-
veluiden ja kuljetuspalveluiden maksukatot yhdeksi maksukatoksi. Nyt ne ovat yhteensä
noin 1 600 euroa vuodessa. Mielestäni kohtuullinen summa lääkkeistä, palveluista ja kul-
jetuksista olisi noin 400 euroa vuodessa. 
24



Pöytäkirjan asiakohta PTK 138/2018 vp
Arvoisa puhemies! Suomen pitää palauttaa arvopohjamme solidaarisuuden periaatteel-
le. Kaikille ihmisille pitää turvata pääsy laadukkaiden julkisten sosiaali- ja terveyspalve-
luiden piiriin maksukyvystä ja yhteiskunnallisesta asemasta riippumatta. Pienituloisilla ei
ole nyt eikä hallituksen asiakasmaksulain voimaantulon jälkeen Suomessa varaa sairastua
eikä hoitaa itseään. Ihmettelen, miksi hallitus ei ottanut mallia Ruotsista tässä asiassa, vaik-
ka se kopioi Ruotsia valinnanvapausesityksessään. Ruotsissa nimittäin alle 20-vuotiailta ei
peritä lainkaan asiakasmaksuja perusterveydenhuollosta, erikoislääkärillä käynnistä, fy-
sioterapiasta, reseptilääkkeistä ja hammashuollosta. Tämä olisi ollut sellainen esitys, joka
olisi saanut tukeni. Ruotsissa asiakasmaksut ovat käytössä vain hyvin pienimuotoisesti.
Siellä julkisen verorahoituksen osuus sote-kustannuksista on 84 prosenttia, Suomessa vain
75 prosenttia, eli Suomessa ihmisiltä kerätään asiakasmaksuja huomattavasti enemmän.
Myös Englannissa julkisen rahoituksen osuus on 83 prosenttia ja terveydenhuoltopalvelut
pääosin ilmaisia ihmisille.

Keskustelu päättyi.

Asia lähetettiin sosiaali- ja terveysvaliokuntaan, jolle perustuslakivaliokunnan on annetta-
va lausunto.
25


