















































DEM6D7D.tmpSave.xml


Pöytäkirjan asiakohta PTK 78/2016 vp
Pöytäkirjan asiakohta 

PTK 78/2016 vp

Täysistunto

Tiistai 6.9.2016 klo 14.00—18.42

13. Hallituksen esitys eduskunnalle nuorisolaiksi
Hallituksen esitys HE 111/2016 vp

Lähetekeskustelu

Ensimmäinen varapuhemies Mauri Pekkarinen: Lähetekeskustelua varten esitellään
päiväjärjestyksen 13. asia. Puhemiesneuvosto ehdottaa, että asia lähetetään sivistysvalio-
kuntaan, jolle perustuslakivaliokunnan on annettava lausunto.

Keskustelu

14.09 Opetus-  ja kulttuuriministeri  Sanni  Grahn-Laasonen (esittelypuheenvuo-
ro): Arvoisa puhemies! Arvoisa eduskunta! Olen iloinen saadessani esitellä eduskunnalle
esityksen uudeksi nuorisolaiksi. Esityksen keskeinen tavoite on vahvistaa nuorten osalli-
suutta ja vaikutusmahdollisuuksia, tukea nuorten kasvua ja itsenäistymistä, edistää nuor-
ten yhdenvertaisuutta, tasa-arvoa ja oikeuksien toteutumista. Vahvistamme nuorten harras-
tamisen merkitystä kuin myös toimintaa kansalaisyhteiskunnassa. Lain velvoitteet ja ta-
voitteet perustuvat yhteisvastuuseen, kulttuurien moninaisuuteen, kansainvälisyyteen, kes-
tävään kehitykseen, terveisiin elämäntapoihin sekä ympäristön ja elämän kunnioittami-
seen. Näiden varaan on hyvä rakentaa tulevaisuuden nuorisopolitiikkaa.

Koska esityksen tavoitteena on vahvistaa nuorten osallisuutta, päätimme aloittaa uuden
toimintatavan jo lain valmisteluvaiheessa. Lähetimme lakiluonnoksen historiallisen laajal-
le lausuntokierrokselle loppuvuodesta 2015. Se kattoi muun muassa kaikki Suomen nuo-
risovaltuustot. Lakiesitystä oli mahdollista kommentoida myös avoimesti verkossa. Lisäk-
si lakiehdotusta käsiteltiin yhdessä nuorisojärjestöjen kanssa järjestetyissä työpajoissa.

Esityksen tavoitteena on parantaa valtion ja kuntien nuorisotoimien sekä nuorisoalan
kansalaisjärjestöjen mahdollisuuksia vastata yhteiskuntamme muutokseen. Valtaosa nuo-
rista asuu jatkossa maan läntisissä osissa sekä suurimmilla opiskelupaikkakunnilla. Samal-
la yhteiskuntamme on kymmenen vuoden aikana muuttunut yhä moninaisemmaksi. Tämä
muutos koskee erityisesti nuoria.

Esityksen tavoitteena on korostaa nuoruuden merkitystä sekä tarjota monipuolisia pal-
veluja nuorille ja ylipäätään nuorelle väestölle. Nuorisojärjestömme edustavat yhä laajem-
paa ja rikkaampaa kuvaa yhteiskunnasta. Nuorisotyön muodot muuttuvat, ja esimerkiksi
verkkonuorisotyön merkitys vahvistuu. Samalla lain tavoitteena on keskittyä valtakunnal-
lisessa nuorisopolitiikassa muutamien keskeisten tavoitteiden toteuttamiseen yhdessä jär-
jestöjemme kanssa.

Esityksen mukaan valtioneuvosto hyväksyisi joka neljäs vuosi valtakunnallisen nuoriso-
työn ja -politiikan ohjelman, joka olisi valtion nuorisopolitiikan keskeinen suunnittelun ja
ohjauksen väline. Ohjelmaa valmisteltaisiin yhdessä nuorten, järjestöjen ja nuorten kanssa
 Tarkistettu
4.1



Pöytäkirjan asiakohta PTK 78/2016 vp
työtä tekevien yhteisöjen kanssa kentällä, ja siinä määriteltäisiin tärkeimmät valtakunnal-
lisen nuorisopolitiikan tavoitteet seuraaville vuosille. Käynnistämme tänä syksynä ensim-
mäisen, uuden valtakunnallisen nuorisotyön ja -politiikan ohjelman valmistelun. Kutsun
koko nuorisotyön kenttämme — sidosryhmät ja nuoret ennen kaikkea — mukaan valmis-
telemaan tätä tärkeää ohjelmaa.

Arvoisa puhemies! Nuorisopolitiikan rikkaus perustuu moninaisiin nuorisojärjestöihim-
me, jotka toteuttavat nuorisolain tavoitteita, muun muassa nuorten osallisuutta, vaikutus-
mahdollisuuksia, yhdenvertaisuutta järjestön oman perustan pohjalta. Esitys turvaa tämän
järjestökentän moninaisuuden jatkossakin. Esityksen mukaan opetus- ja kulttuuriministe-
riö hyväksyisi jatkossa valtakunnalliset nuorisoalan osaamiskeskukset. Mikä tahansa val-
tionapukelpoinen nuorisojärjestö voisi hakea osaamiskeskuksen roolia ja osallistua toteut-
tamaan uutta nuorisotyön ja -politiikan ohjelmaa jakamalla omaa erikoisosaamistaan koko
laajan nuorisokentän käyttöön. Tavoitteena on samalla vahvistaa uuden valtakunnallisen
ohjelman toimeenpanoa.

Arvoisa puhemies! Esityksessä uudistetaan etsivää nuorisotyötä koskevaa sääntelyä. Et-
sivän nuorisotyön tavoittamien nuorten määrä on kasvanut vuosi vuodelta. Vuonna 2015
etsivä nuorisotyö tavoitti noin 18 900 nuorta. Toiminta on vakiintunut ympäri Suomea
nuorten tueksi. Tätä hyvää toimintaa haluamme edelleen tukea ja vahvistaa.

Lisäksi nuorten työpajatoiminnasta ja sen tehtävistä säädettäisiin jatkossa laissa. Nuor-
ten työpajatoiminta ei olisi kuntia velvoittavaa toimintaa, vaan tehtävä olisi kunnalle va-
paaehtoinen. Työpajatoimintaan osallistui vuonna 2015 lähes 15 000 alle 28-vuotiasta
nuorta, ja toiminta kattaa lähes koko Suomen. Tärkeää on vahvistaa työpajojen ja oppilai-
tosten välistä yhteistyötä, jotta nuorille syntyisi mielekkäitä koulutuspolkuja, ensin koulu-
tuksen kautta ammattiin ja työelämään. Tätä yhteistyötä tiivistämme myös eduskunnan kä-
sittelyyn keväällä 2017 tuotavassa ammatillisen koulutuksen reformissa.

Arvoisa puhemies! Käsittelyssä oleva esitys vahvistaa edelleen nuorten mahdollisuuk-
sia osallistua ja vaikuttaa. Esityksen mukaan kunnan ja valtion viranomaisen tulisi tarjota
ja järjestää nuorille mahdollisuus osallistua tai vaikuttaa paikallista, alueellista ja valtakun-
nallista nuorisotyötä ja -politiikkaa koskevien asioiden käsittelyyn tai heitä tulisi muutoin
kuulla mainituissa asioissa. Nuorten osallistuminen valtakunnallisen nuorisotyön ja -poli-
tiikan ohjelman valmisteluun tuleekin olemaan yksi ensimmäisistä selkeistä toimenpiteis-
tä ehdotetun nuorisolain pohjalta, ja se käynnistyy jo syyskuun aikana pyöreän pöydän kes-
kustelulla yhdessä nuorisojärjestöjen edustajien kanssa.

Kutsun jokaisen edustajan mukaan pohtimaan ja tekemään työtä sen eteen, että nuorten
mahdollisuudet vaikuttaa itseään koskeviin asioihin olisivat entistäkin paremmat.

Ensimmäinen varapuhemies Mauri Pekkarinen:  Aihe lyhyelle debatille lienee olemas-
sa, ja tästä syystä pyydän edustajia, jotka haluavat käyttää vastauspuheenvuoron, nouse-
maan ylös ja painamaan V-painiketta.

14.15 Jukka Gustafsson sd (vastauspuheenvuoro): Arvoisa puhemies! Näin työkauden
alkaessa olisi mukava aloittaa iloisilla puheenvuoroilla, ja siltä osin tämä nuorisolaki on
pääpiirteissään ok. (Ben Zyskowicz: Hyvä alku!) Mutta koska puheet ja teot ovat nytkin
ristiriidassa: Tämän lain tavoitehan on nuorten osallisuuden ja kyvyn toimia yhteiskunnas-
sa vahvistaminen, nuorten oikeuksien toteutuminen. Mutta mitä tekee hallitus ensi vuoden
budjetin kohdalta? Nostitte kovin esille tärkeän työpajatoiminnan. Jos ja kun lukuni ja tie-
2



Pöytäkirjan asiakohta PTK 78/2016 vp
toni ovat oikeat, niin hallitus on leikkaamassa ensi vuoden budjetissa nuorilta 24 prosenttia
määrärahatasosta. (Eduskunnasta: Ohoh!) Se on lähes 5 miljoonaa euroa. Ja se istuu ja so-
pii tavattoman huonosti nyt tämän nuorisolain sinällään oikeitten ja hyvien tavoitteitten
ajamiseksi.

14.16 Mikaela Nylander r (vastauspuheenvuoro): Arvoisa puhemies! Mielestäni pää-
osin tämä laki palvelee tarkoitustaan. Mutta on meidän kaikkien intressissä, että meillä on
hyvin monipuolinen ja riippumaton nuorisopolitiikka olemassa tässä maassa. Ja mielestäni
Nuorisovaltuustojen Liitto on nähnyt tässä esityksessä vähän uhkakuvia. Sen myötä esi-
merkiksi osaamiskeskusten rahoitus tulevaisuudessa riippuisi jotenkin siitä, miten hyvin
nämä osaamiskeskukset toteuttavat hallituksen ohjelmaa. Ja silloin mielestäni se ei kyllä
palvele tarkoitustaan edistää monipuolista ja riippumatonta nuorisopolitiikkaa.

14.17 Tuomo Puumala kesk (vastauspuheenvuoro): Herra puhemies! Tästä laistahan voi
olla kyllä ylpeä. Kun täällä käy kansainvälisiä vieraita, he ihailevat paitsi suomalaista kou-
lutusjärjestelmää myös suomalaista nuorisopolitiikkaa. Olemme tehneet monta asiaa hy-
vin, ja tässä ollaan tekemässä edelleenkin montaa asiaa erittäin hyvin.

Tähän, mihin edustaja Gustafsson puuttui, ehkä ministerikin voisi vielä ottaa kantaa.
Meillähän nyt tuolla kehysriihessä tuli nuorisotakuun kannalta positiivisia päätöksiä. En-
sinnäkin etsivän nuorisotyön ja työpajatoiminnan resurssien lisäämiseen haetaan ratkaisu-
ja myös työmarkkinapöydistä. Uskon ja toivon, että sellaisia löytyy sieltä. Hallitus omalta
osaltaan on siihen varautunut. Ja sen lisäksi jo aikaisemmin nuorisotakuun toimeenpanoa
varten asetettiin asiantuntijatyöryhmä. Siellä haetaan sisältöä siihen, mitä tarkoittaa, kun
siirrytään pelkästä yhteiskuntatakuusta, joka sinällään on tärkeä, kohti yhteisötakuun suun-
taa. Eli myös sieltä on odotettavissa uusia keinoja. Niitä meidän kaikkien pitää kyllä nyt tä-
hän keskusteluun tuoda. Tämä tavoite on erittäin, erittäin tärkeä ja välttämätön, ja hallitus
etenee tässä. Ehkä ministeri voisi avata tätä sisältöä vielä hiukan enemmän.

14.18 Li Andersson vas (vastauspuheenvuoro): Arvoisa puhemies! Nuorisolaki luo erit-
täin tärkeät puitteet tässä maassa tehtävälle nuorisotyölle. Mutta kuten ollaan kuultu,
myöskin resurssit ovat ihan keskeisessä roolissa, jotta tätä tärkeätä työtä voidaan tehdä. Ai-
nakin tämä valtiovarainministeri Orpon budjettiesitys sisälsi 4,6 miljoonan leikkauksia
juurikin etsivään nuorisotyöhön ja myöskin työpajatoimintaan. Ja budjettiriihen yhteydes-
sä hallitus siirsi tämän kokonaisuuden työllisyyspaketin kanssa kolmikantavalmisteluun.
Minäkin haluaisin nyt kuulla ministeriltä, oletteko palauttamassa tämän 4,6 miljoonan ra-
hoituksen, jotta päästään edes tämän vuoden tasolle, ja onko teidän mielestänne kolmikan-
ta oikea paikka päättää nuorisotyön rahoituksen painopisteistä.

14.19 Sanna Lauslahti kok (vastauspuheenvuoro): Arvoisa puhemies! On erinomainen
asia, että olemme saaneet tämän nuorisolain käsittelyyn. Nostan esille yhden näkökulman,
joka myös näkyy tässä hallituksen esityksessä.

Kysymys on monialaisesta yhteistyöstä, siitä, millä tavalla meidän eri toimijat rakenta-
vat palveluita nuorisokeskeisesti, ei niin, että me katsomme niitä toimialoittain nuorisotoi-
men tai koulutoimen tai sosiaali- ja terveystoimen kautta, vaan sen nuoren näkökulmasta.
Siksi on erinomainen asia, että täällä myöskin lähdetään vahvistamaan monialaista yhteis-
3



Pöytäkirjan asiakohta PTK 78/2016 vp
työtä. Ja ennen kaikkea, kun luodaan erilaisia ohjelmia, toivon, että siellä pidetään mieles-
sä se nuori, jota se koskettaa.

14.20 Kimmo Kivelä ps (vastauspuheenvuoro): Arvoisa puhemies! Todellakin tärkeästä
laista on kysymys, sillä tämä koskettaa noin kolmannesta meidän väestöstämme. Me jokai-
nen tiedämme, että nuoriso ei ole mikään monoliitti. Jo toistakymmentä vuotta sitten Sta-
kesin edesmennyt johtaja Heikkilä sanoi, että kolmanneksella meidän nuorisostamme me-
nee paremmin kuin koskaan ja sitten lähes kolmasosa on sellaisia, että voidaan puhua jo
miltei menetetystä sukupolvesta. Onkin äärimmäisen tärkeää, että kiinnitetään huomiota
järjestäytyneen nuorisotoiminnan ulkopuolella olevien nuorten elämän edellytyksiin. Täs-
sä on yleviä tavoitteita, oikeita, hienoja tavoitteita, mutta mikä on todella praksis? Hyvä,
että on panostuksia etsivään nuorisotyöhön, ja tarvitaan myös tätä yhteistyötä ja vastauksia
kysymykseen, kuka oikeasti ottaa kopin.

14.21 Antti Lindtman sd (vastauspuheenvuoro): Arvoisa puhemies! Nuorisolaki on se,
voi sanoa, keskeisin työkalu, jolla sitä työtä, jolla pyritään pitämään kaikki nuoret mukana
tässä yhteiskunnassa, tehdään. Ja voin omasta kokemuksestani sanoa, että sitä seurataan
kunnissa hyvin tarkkaan ja se on kehittynyt eri vaiheissa edellisten hallitusten aikana.

Mutta todella on nyt niin, että budjettiriihessä hallitus päätti siirtää esimerkiksi nuorten
koulutustakuuseen tai tähän osaamisohjelmaan tai etsivään nuorisotyöhön liittyvät päätök-
set tähän kolmikantatyöryhmään. Ja hallitushan on puhunut, että nyt hallitus itse tekee pää-
töksiä ja kolmikantaa käytetään, kun tarvitaan. Mikä teidän kantanne on, miksi nämä kei-
not ovat siellä kolmikannan neuvotteluissa? Ja vielä ehkä olennaisempi kysymys: Hallitus
asetti tälle työryhmälle rajan, että sen pitää olla kustannusneutraali. Tarkoittaako tämä nyt
sitä, että etsivää nuorisotyötä voidaan lisätä vain, jos se leikataan ansiosidonnaisesta työt-
tömyysturvasta tai esimerkiksi Lex Taipale (Puhemies koputtaa) jätetään toteuttamatta?

14.22 Touko Aalto vihr (vastauspuheenvuoro): Arvoisa herra puhemies! Edustaja Nylan-
der nosti esiin kysymyksen, johon myös minä tahtoisin vastauksen kuulla ministeriltä, liit-
tyen siihen, että hallitus esittää poliittisen ohjauksen lisäämistä nuorisoalan osaamiskes-
kusten avustusten jakoon, mikä ei ole millään mittarilla kestävää. Tahtoisin tietää, miten
ministeri perustelee tätä napanuoraa hallitusohjelman ja nuorisoalan osaamiskeskusten
avustustenjaon välillä.

14.22 Sari Essayah kd (vastauspuheenvuoro): Arvoisa puhemies! Kiitän ministeriä siitä,
että tässä nuorisolain valmistelussa on ollut niin laaja ja hyvä kuuleminen, ja esimerkiksi
poliittiset nuorisojärjestöt ovat esittäneet omia näkemyksiään lain valmisteluun. On todel-
lakin tärkeää, että me kannustamme nuoria demokraattisiin vaikutuskeinoihin ja ottamaan
vastuuta lähi- ja elinympäristöstään.

Olisin halunnut kiinnittää huomiota siihen, että varmasti aina vuosittain nämä valtion-
avustusten kriteerit nousevat keskustelun kohteeksi ja on äärimmäisen tärkeää, että siellä
syrjimättömyys ja yhdenvertaisuus sekä perusoikeuksien kunnioittaminen otetaan huo-
mioon, ja on myös tärkeää, että nuoret itse ovat nimenomaan niitä toimijoita näissä järjes-
töissä, eivät pelkästään toiminnan kohteita. Ehkä ministeri voisi kommentoida tätä valtio-
navustusten jakamista, koska se vuosittain herättää niin paljon aina keskustelua.

Ja vielä kysymys sitten tästä nuorisolain alaikärajasta, sen tarpeellisuudesta.
4



Pöytäkirjan asiakohta PTK 78/2016 vp
14.24 Anne Kalmari kesk (vastauspuheenvuoro): Arvoisa herra puhemies! On erittäin
hyvä, että tämä laki on esittelyssä, ja hyvä, että siitä on niin laajasti kuultu.

Haluaisin ottaa osaa nuorisojärjestöjä koskevaan kohtaan, koska nuoret eivät voi olla
osallisia, jos ei ole järjestötoimintaa, jonka kautta he voivat toimia. Meillä on aika paljon
normienpurkuehdotuksia myös tänne järjestötoiminnan puolelle, ihan lähtien siitä, voiko
kulukorvauksia saada myöskin työtön verottomana aivan kuten työssä käyvät ihmiset ja
miten työttömyyden määrittely tapahtuu silloin kun osallistuu aktiivisesti erilaiseen vapaa-
ehtoistoimintaan. Monia muitakin esteitä vapaaehtoistyölle ja kansalaistoiminnalle on.
Onko näitä tullut tässä (Puhemies koputtaa) laajassa kuulemiskierroksessa, joka on mieles-
täni erittäin hyvä asia?

Ensimmäinen varapuhemies Mauri Pekkarinen: Ja vielä vastauspuheenvuoro edustaja
Elorannalle, ja sen jälkeen mieluusti annan ministerille lyhyen puheenvuoron.

14.25 Eeva-Johanna Eloranta sd (vastauspuheenvuoro): Arvoisa puhemies! Kesäkuun
alussa oli alle 25-vuotiaita nuoria työttöminä yli 54 000. Vaikka tuo nuorten työttömyys on
edelleenkin lyhytkestoisempaa kuin vanhemmilla, niin nuortenkin työttömyys on pitkitty-
mässä huolestuttavasti. Nuorisotakuu on estänyt nuorten työttömyyden pitkittymistä ja
syrjäytymistä, ja sen avulla nuorten koulutus- ja työllistämispalveluja parannettiin. Osana
tuota nuorisotakuuta toteutettiin muun muassa nuorten aikuisten osaamisohjelma, jonka
avulla saatiin peruskoulun varassa oleville nuorille toisen asteen koulutus ja tutkinto. Nyt
te olette kuitenkin ajamassa kokonaan alas tätä nuorten aikuisten osaamisohjelmaa juuri
kun se on alkanut toimia hyvin, ja sen avulla on nähty todellakin aivan isoja menestysker-
tomuksia siitä, miten syrjäytyneet nuoret ovat saaneet ammatin ja päässeet töihin. Juuri kun
tämä hyvä palvelu on löydetty, nyt se sitten lopetetaan. Toinen harmittava esimerkki ovat
nämä etsivän nuorisotyön ja työpajatoiminnan neljäsosaleikkaukset. Miksi, hyvä hallitus,
teette päinvastaisia toimia kuin mitä oikeasti haluaisitte?

Ensimmäinen varapuhemies Mauri Pekkarinen: Vastauspuheenvuoro ministerille pai-
kan päältä, tai siis puhujapöntöstä, 3 minuuttia. Tai no, ministeri saa valita, kummalta pai-
kalta. (Naurua)

14.26 Opetus- ja kulttuuriministeri Sanni Grahn-Laasonen: Arvoisa puhemies! On
suuri ilo, että nimenomaan nuorisolailla aloitamme tämän syysistuntokauden. Täytyy sa-
noa, että tästä uudesta nuorisolaista olemme kyllä hallituksessa hyvin ylpeitä. Se alleviivaa
sitä Suomen isoa tarinaa siitä, että meillä nuoria kuullaan päätöksenteossa ja nuoria arvos-
tetaan suuresti, heidän osallistumistaan yhteiskunnalliseen toimintaan ja vaikuttamiseen ja
meidän yhteiskunnan rakentamiseen.

Hallituksen tavoitteena on myöskin turvata etsivän nuorisotyön ja nuorten aikuisten
osaamisohjelman rahoitus. Tämä asia on siltä osin kesken, että vielä työtä tehdään näiden
työllisyystoimien osalta, joita nämäkin kiistatta olisivat. Toivon, että jo kuukauden sisällä
asiaan saadaan selvyyttä. Mutta tahtotila on se, että etsivän nuorisotyön ja nuorten aikuis-
ten osaamisohjelman rahoitus voidaan turvata, jotta tämä arvokas toiminta voi jatkua.

Samoin tällä hetkellä työskentelee uusi nuorisotakuutyöryhmä, jossa on haettu vähän
uudenlaisiakin näkökulmia siihen, millä tavalla voidaan tehdä sellainen nuorisotakuu, joka
aidosti pääsee tavoitteisiin. Tavoitteet ovat yhteiset siitä, että meillä olisi vähemmän nuo-
5



Pöytäkirjan asiakohta PTK 78/2016 vp
ria koulutuksen ja työelämän ulkopuolella, että jokainen nuori löytäisi oman polkunsa,
oman paikkansa, ja siihen tarvitaan erittäin paljon enemmän yhteistyötä kuin tähän päi-
vään mennessä on nähty muun muassa eri viranomaisten välillä.

Täällä esitettiin hyvä kysymys siitä, kuka ottaa kopin, ja se onkin ollut se, mitä on paljon
pohdittu viime vuosina: kenellä on se vastuu, kuka auttaa nuorta hyvin kokonaisvaltaisesti
silloin kun on ongelmallinen elämäntilanne kohdilla? Ja siitä syystä hallitus on jo hallitus-
ohjelmassaan linjannut, että tämä Ohjaamo-toiminta valtakunnallistetaan. Eli ideana on se,
että Ohjaamosta nuori saa avun ja ohjauksen palveluihin, joita hän tarvitsee. Näistä Ohjaa-
moista on nyt erittäin hyviä kokemuksia jo kunnissa. Toivon, että tämä on sellaisia iloisia
saavutuksia, joista voimme sitten iloita, kun tässä tavoitteisiin ollaan päästy ja nuoret saa-
vat palvelut yhdeltä luukulta.

Samoin koulutustakuusta huolehditaan, ja se toteutuu tällä hetkellä hyvin ja tulevaisuu-
dessakin. Ja todella, kaikenlaiset sellaiset uudet ideat nuorisotakuun ympärillä otetaan ilol-
la vastaan.

Toivon, että tätä monipuolisesti käsitellään valiokunnassa ja että tämä nuorisolaki saisi
myös ansaittua näkyvyyttä. Nimittäin nyt kun seuraavat askeleet ovat siinä, että rakenne-
taan ohjelma siitä, mihin strategisiin painopisteisiin meidän nuorisopolitiikka nojaa seu-
raavat vuodet, tätä työtä halutaan tehdä — niin kuin lakiakin on valmisteltu — hyvässä yh-
teistyössä kentän kanssa. Sehän koskee sekä nuorten parissa työskenteleviä aikuisia että
ennen kaikkea nuoria itseään. Itselleni on ollut kunnia-asia hallituksen nuorisoministerinä,
että olemme hallituksessa lisänneet nuorisojärjestöjen, opiskelijajärjestöjen edustusta kai-
kissa lainvalmisteluun tähtäävissä työryhmissä, (Puhemies koputtaa) mitä vain ikinä on
keksitty, (Mikaela Nylander: Osaamiskeskukset!) että sinne nuoria voisi tulla mukaan (Pu-
hemies koputtaa) ja silloin käytännössä tätä kautta saamme nuorten näkökulman päätök-
sentekoon entistä vahvemmin.

Ensimmäinen varapuhemies Mauri Pekkarinen: Kiitoksia. Ja vielä jos on aivan välttä-
mätön muutama vastauspuheenvuoro, annetaan niille tilaa ja sijaa. Ensimmäisenä vastaus-
puheenvuoro, edustaja Lindtman.

14.29 Antti Lindtman sd (vastauspuheenvuoro): Arvoisa puhemies! Minusta tämä kes-
kustelu osoittaa, että tämä nuorisolaki on vähän tämmöinen kaikkien puolueiden lempilap-
si, ja erittäin hyvä niin. On todella tärkeätä, että tässä nähdään tietyissä asioissa yli halli-
tus—oppositio-rajojen.

Mutta, arvoisa puhemies, tässä jäi nyt vastaamatta siihen olennaiseen kysymykseen: Nyt
kävi selväksi, että ministeri sanoi, että vaikka meillä on kuinka hyvä laki, niin se ei paljon
lämmitä, ellei ole resursseja. Ja kun hallitus kautensa alussa leikkasi tämän nuorisotakuun
resursseja — on iloista, että hallitus on ottanut retoriikkaansa uudelleen tämän nuorisota-
kuun, joka tuotti tulosta, muun muassa Euroopan alhaisimman nuorten pitkäaikaistyöttö-
myyden — niin nyt tämä osaamisohjelma, etsivä nuorisotyö ja työpaja: onko näiden rahoi-
tus nyt riippuvainen siitä, kuinka paljon leikataan työttömyysturvasta tai Lex Lindströmis-
tä? Jos näin on, niin mitä olette siitä mieltä ministerinä? (Puhemies koputtaa) Nämä ovat
valtion päätettävissä olevia asioita, (Puhemies koputtaa) ja teillä on päätösvalta näihin re-
sursseihin.
6



Pöytäkirjan asiakohta PTK 78/2016 vp
14.30 Mika Niikko ps (vastauspuheenvuoro): Arvoisa puhemies! Nuorisolaki on erittäin
tärkeä laki, koska sillä pystytään ohjaamaan tätä nuorisotyötä valtakunnallisesti, ennen
kaikkea kuntien suuntaan. Tältä osin haluaisin muutaman huomion esittää.

Kuten ministeri mainitsi, tämä Ohjaamo-toiminta tullaan valtakunnalliseksi laajenta-
maan, ja haluaisin tähän vaiheeseen mainita sellaisen asian, että yksistään Ohjaamo-toi-
minnan laajentaminen ei poista sitä ongelmaa. Eikä myöskään, edustaja Lindtman, se pois-
ta sitä ongelmaa, vaikka kuinka paljon rahaa sinne kaadetaan, että nämä nuoret saataisiin
kaikki kopitettua, siis otettua kiinni. Meillä on tällä hetkellä 45 000 nuorta, jotka ovat syr-
jäytyneet tai syrjäytymisriskin uhan alla selkeästi olevia nuoria, ja lisäksi lähes 120 000
nuorta aikuista, joilla ei ole toisen asteen koulutusta. Heille pitää luoda sellaisia polkuja,
jotka ovat vähän pidemmälle ajateltuja kuin esimerkiksi tämä Ohjaamo-toiminta. Ohjaa-
mo-toiminnassahan diagnosoidaan kyllä hyvin se ongelma, mutta itse siihen asiaan puut-
tuminen ja avun antaminen vielä puuttuvat.

Tässä haluaisinkin ministeriltä kysyä, miten me saisimme tässä kehitettyä sellaisen jär-
jestelmän, että kolmas sektori olisi voimakkaasti mukana näitten kuntien (Puhemies koput-
taa) palveluitten rinnalla ja samassa pöydässä.

Ensimmäinen varapuhemies Mauri Pekkarinen:  Ja nyt siirtäisin vastauspuheenvuoron
edustaja Sarkkiselle.

14.32 Hanna Sarkkinen vas (vastauspuheenvuoro): Arvoisa puhemies! Nuorisolakiesi-
tys on pääasiassa hyvä, mutta nuorisopolitiikkaa ei kuitenkaan tehdä vain nuorisolailla. On
esitettävä kysymys: vastaako olemassa oleva laajempi yhteiskuntapolitiikka nuorison kas-
vavaan eriarvoistumiseen ja nuorten lisääntyvään syrjäytymiseen?

Yksi esimerkki nuoria syrjäyttävästä käytännöstä ovat niin sanotun pakkolakivelvoit-
teen erittäin tiukat tulkinnat. Eilen uutisoitiin nuoresta, jota ei hyväksytty työttömäksi
työnhakijaksi, ja häneltä evättiin työttömyyspäiväraha, sillä hän ei lastenhoitovapaalla ol-
lessaan ollut hakenut kouluun. Millaisen viestin se antaa Suomen nuorisolle, jos he eivät
kelpaa edes työttömiksi työnhakijoiksi? Haluaisin kysyä, onko tällainen tiukka laintulkin-
ta nuorisotakuun hengen mukaista.

14.33 Johanna Karimäki vihr (vastauspuheenvuoro): Arvoisa puhemies! Viime kaudel-
la aikaan saatu nuorisotakuu oli menestys siinä mielessä, että erityisesti vahvistettiin työ-
pajatoimintaa ja etsivää nuorisotyötä. Se oli juuri se vahva perusta napata nuoret kiinni, an-
taa heille kädestä pitäen tukea ja apua löytää työpaikka, harjoittelupaikka. Olen huolissani
kyllä siitä, mikä tämän toiminnan jatko on, kun hallitus on leikannut niin rajusti resursseja.
Toivon, että ministeri ottaa tämän asian vakavasti ja huolekseen.

Sitten toisekseen: Nuorelle mahdollisuus harrastaa on tosi tärkeä. Se voi ehkäistä vaka-
vaa syrjäytymistä. Näkeekö ministeri, että tällä nuorisolailla olisi joitain positiivisia vaiku-
tuksia siihen, että jokainen lapsi ja nuori voisi harrastaa, myös vähävaraisten perheiden lap-
set?

14.34 Markku Rossi kesk (vastauspuheenvuoro): Arvoisa herra puhemies! On äärimmäi-
sen tärkeää nimenomaan nuorisolain yhteydessä — tästä tunnustusta ministerille — että
sitä valmistellaan ja on valmisteltu nuorisojärjestöjen ja nuorten itsensä kanssa eikä esi-
merkiksi meidän entisten nuorisopoliitikkojen toimesta. Tiedämmekö me tänään, mikä on
7



Pöytäkirjan asiakohta PTK 78/2016 vp
nuorisolle parasta, mitä he haluavat? (Vasemmalta: Niinpä!) Esimerkiksi Pokémon Go,
josta voidaan olla montaa mieltä ja jota voidaan arvioida, on saanut Suomen nuoret liikku-
maan ennennäkemättömällä tavalla. Ei siihen ole pystynyt koulu, eivät vanhemmat, ei ar-
meija, eivät monet muutkaan tekijät. Kun syntyy tällaisia uusia asioita, niin annetaan niille
mahdollisuuksia. Siksi, kun täällä kysytään, ratkaiseeko raha, no, voi ratkaistakin, mutta ei
kaikkea. Annetaan nimenomaan nuorisojärjestöille, nuorisolle itselleen, nuorisolain toteut-
tamisen mutta muunkin vapaan toiminnan kautta mahdollisuus toteuttaa itseään, luoda
omaa tulevaisuuttaan, omia unelmiaan. Se on parasta nuorisotyötä. (Mika Niikko: Juuri
näin!)

14.35 Saara-Sofia Sirén kok (vastauspuheenvuoro):  Arvoisa puhemies! Ministeri
Grahn-Laasonen todellakin ansaitsee kiitoksen siitä, että hän on näyttänyt esimerkkiä tässä
valmisteluvaiheessa siitä, millä tavalla aidosti nuoria voidaan osallistaa. Nyt tämän osallis-
tamisen painopiste tämän lain hyväksymisen jälkeen siirtyy sinne kuntiin, koska todella
tarkalla silmällä täytyy seurata, millä tavalla sitä toimeenpannaan niin, että nuorilla aidosti
on vaikutusmahdollisuuksia siellä kunnassa, etenkin itseään koskevaan päätöksentekoon.
Se ei itsessään vielä riitä, että esimerkiksi perustetaan nuorisovaltuustoja, joista on hyviä
kokemuksia ja joka melkein kaikista kunnista jo löytyy, vaan näillä nuorisovaltuustoilla pi-
tää olla aitoa vaikutusmahdollisuutta. Nämä täytyy nyt siellä kunnissa turvata.

Olisin vielä kysynyt, onko ministerillä ajatuksia siitä, millä tavalla voidaan tukea ja kan-
nustaa kuntia luomaan hyviä käytäntöjä tähän aitoon vaikuttamiseen, kun kuntien tehtäviä
ja velvoitteita ymmärrettävästi ei voida suoraan lisätä.

14.36 Antero Laukkanen kd (vastauspuheenvuoro): Arvoisa herra puhemies! Minäkin
ilolla tervehdin tätä uudistusta, ja, kun meidän nuorekas ministerimme tämän vielä esitte-
lee, ote vain paranee koko ajan.

Ohjelmaa on tehty yhdessä nuorten kanssa, ja se on erinomainen asia, koska mikään ei
ole niin surkuhupaisaa kuin keski-ikäisten ihmisten suunnittelema nuorisotyö. Nämä osaa-
miskeskukset, nuorten ohjaus- ja palveluverkostot, etsivä nuorisotyö, nuorten työpajat ja
niin edelleen ovat kaikki hyviä ja kannatettavia asioita, mutta se suurin huoli todella on, va-
raako hallitus näihin riittävästi resursseja.

Tässä esittelytekstissä monessa kohtaa todetaan, että avustuksia tulee sinne, niitä voivat
hakea valtakunnalliset nuorisojärjestöt ja valtionavustuksia myönnetään yleisavustuksina
ja niin edelleen, ja niin edelleen. Tämä lista siitä, miten aiotaan tehdä, on pitkä, mutta mis-
sä tosiaan on se konkretia, josta täälläkin on puhuttu, että nämä rahat riittäisivät tähän hy-
vään ohjelmaan tai (Puhemies koputtaa) hyvän lain toteuttamiseen? (Puhemies: Ja aika on
kulunut loppuun asti!)

14.37 Tarja Filatov sd (vastauspuheenvuoro): Arvoisa puhemies! Yhdyn niihin puheen-
vuoroihin, joissa kiitellään tätä lakia, koska sen tavoitteet todellakin ovat kannatettavat ja
hyvät. Ministeri puhui itsekin kauniisti niin työpajatoiminnasta, etsivästä nuorisotyöstä
kuin Ohjaamo-toiminnastakin. Tuo kaikki on helppo allekirjoittaa.

Mutta kysyisin sitä: Kun laki on hyvä, niin miten ministeri näkee sen toimeenpanon? Me
kaikki tiedämme, että Ohjaamo ikään kuin analysoi ja suunnittelee, mutta jos meiltä puut-
tuu vaikkapa työpajapuolelta tai muualta raha, jolla noita toimenpiteitä, joita nuoren tueksi
tarvittaisiin, laitetaan sitten täytäntöön, niin se ei kyllä ole enää vain hyvän tahdon asia,
8



Pöytäkirjan asiakohta PTK 78/2016 vp
vaan siinä on kysymys myös resursseista. Ja kun hallitus puhuu kauniisti sekä työpajatoi-
minnasta että etsivästä nuorisotyöstä, niin voisitteko te kertoa, miksi sieltä sitten leikataan
niin voimakkaasti ja millä taikatempulla tuo leikkaus aiotaan paikata.

14.38 Petri Honkonen kesk (vastauspuheenvuoro): Arvoisa herra puhemies! On todella-
kin hienoa, että meillä on nyt tämä nuorisolakiesitys tässä keskustelussa ja käsittelyssä, ja
siitä kaikille asianosaisille kiitos.

Kiinnittäisin huomiota yhteen yksityiskohtaan liittyen nuorten osallisuuteen. Maassam-
me tehdään nyt erittäin historiallista ja merkittävää maakuntahallinnon uudistusta, ja sa-
malla tavalla kuin kunnissa on perustettu nuorisovaltuusto, niin mielestäni olisi tärkeää,
että otettaisiin huomioon nuorten osallisuus ja vaikuttamismahdollisuudet myös tässä maa-
kuntauudistuksen yhteydessä. Kun teemme tällaista kansanvaltaista uudistusta, niin on
luotava nuorille osallisuuden ja vaikuttamisen mahdollisuudet myös sitten näissä maakun-
nallisissa alueissa. Kysyisinkin ministeriltä: kuinka arvoisa ministeri näkee työn liittyen
maakuntauudistuksen valmisteluun?

Ensimmäinen varapuhemies Mauri Pekkarinen: Vastauspuheenvuoro, valiokunnan
varapuheenjohtaja, edustaja Lauslahti.

14.39 Sanna Lauslahti kok (vastauspuheenvuoro): Arvoisa puhemies! Uudessa maakun-
talaissa tulevat myös nuorisovaltuustot, ja siltä osin voi sanoa, että on erinomainen asia,
että meillä on kaikilla ministeriöalueilla otettu tärkeänä osana nuorten osallisuus.

Edustaja Sirén mainitsi myös sen näkökulman, että nuoret täytyy myöskin ottaa vaka-
vasti. Ei riitä, että meidän lain kirjain sanoo, että nuorisovaltuustoja pitää olla ja nuorten
osallisuutta lisätä, vaan ennen kaikkea meidän pitää myöskin ottaa vakavasti meidän nuor-
ten näkökulmat ja myös viedä ne osaksi päätöksentekoa. Toisaalta meidän tehtävämme on
myöskin kannustaa meidän nuoria tuomaan näkemyksensä avoimesti esiin. Joskus se vaa-
tii meiltä aikuisilta, kokeneilta vähän kannustuksen sanaa.

14.40 Aino-Kaisa Pekonen vas (vastauspuheenvuoro): Arvoisa puhemies! Minäkin ha-
luan kiittää ministeriä. Tässä hallituksen esityksessä on erittäin hyviä tavoitteita, muun
muassa tämä osallisuuden ja vaikuttamismahdollisuuksien lisääminen, mutta toisaalta mei-
dän pitää muistaa myös se, että meidän nuoriso on entistä jyrkemmin kahtia jakautunut.
Oppimis- ja terveyserot ovat kasvaneet hurjasti. Niillä nuorilla, joilla menee hyvin, menee
tosi hyvin: alkoholin käyttö, päihteiden käyttö on vähentynyt, ja kouluttaudutaan entistä
korkeammalle. Mutta toisaalta niillä nuorilla, joilla menee huonosti, menee todella huo-
nosti: päihteitä käytetään paljon, ja meillä on muun muassa paljon nuoria poikia, jotka ei-
vät osaa peruskoulunsa jälkeen edes lukea. Meillä on Suomessa lukutaidottomia lapsia, ja
näistä lapsista ja nuorista minä kannan paljon huolta. Ja nyt, ministeri Grahn-Laasonen,
olen erittäin kiinnostunut näistä etsivän nuorisotyön rahoista, (Puhemies koputtaa) joita
tässä salissa on jo peräänkuulutettu moneenkin kertaan ja puhuttu siitä, että raha ei välttä-
mättä ratkaise. Mutta kyllä se niin on, hyvät ystävät, että rahalla turvataan ne resurssit, joil-
la näitä nuoria voidaan ohjata ja heistä pitää huolta siellä kunnissa.

Ensimmäinen varapuhemies Mauri Pekkarinen: Myönnän vielä tässä debatissa vas-
tauspuheenvuorot edustajille Elo ja Kiljunen, sen jälkeen lyhyen puheenvuoron ministeril-
9



Pöytäkirjan asiakohta PTK 78/2016 vp
le, ja pyritään sen jälkeen siirtymään puhujalistaan. — Vastauspuheenvuoro siis, edustaja
Elo.

14.41 Simon Elo ps (vastauspuheenvuoro): Arvoisa puhemies! Nuorisojärjestöjen val-
tionavustuksen määräharkinnassa on käytännössä otettu huomioon nuorisolaissa olevat
järjestön toiminnan tavoitteet ja lähtökohdat. Korkein hallinto-oikeus kuitenkin kaksi
vuotta sitten katsoi, että avustusperusteissa ei ole säädetty siitä, että tällaiset asiat pitäisi
toiminnassa huomioon ottaa. Itse olin aikanaan tekemässä tämän valituksen korkeimmalle
hallinto-oikeudelle tässä kysymyksessä, ja se tosiaan meni niin sanotusti läpi. Nuorisolain
esityksen perusteluissa todetaan, että olisi kuitenkin syytä olla nämä lähtökohdat ja tavoit-
teet nuorisolaissa sillä tavalla, että tämä valtionavustus voitaisiin peruuttaa, jos järjestö ei
sitten näitä asetettuja tavoitteita ja lähtökohtia täytä. Arvoisa ministeri, toivon syvästi, että
tässä otetaan kuitenkin huomioon vahvasti myös poliittisen mielipidevapauden merkitys
eli se, että nämä tavoitteet, jotka sinänsä ovat tärkeitä, eivät aseta suoranaisia esteitä poliit-
tiselle mielipidevapaudelle, jota kuitenkin (Puhemies koputtaa) länsimaisessa yhteiskun-
nassa täytyy vieläkin vahvasti puolustaa.

14.42 Anneli Kiljunen sd (vastauspuheenvuoro): Arvoisa herra puhemies! Kuten täällä
on useissa puheenvuoroissa perätty etsivän nuorisotyön ja työpajatoiminnan perusrahoi-
tuksen korjaamista, niin haluan luottaa siihen, että ministeri nyt omalta osaltaan tulee sit-
ten korjaamaan tämän puutteen.

Mutta haluaisin muistuttaa, että työpajatoiminnan osalta on myös muita ongelmia. En-
sinnäkin tämän palkkatukijärjestelmän, jonka hallitus on linjannut, se on käytännössä lin-
jannut siten, että työpajatoiminnalle ei kohdistu enää palkkatukea, elikkä järjestöille ei
kohdistu enää palkkatukea, ja se on kuitenkin yksi tärkeä osa työpajatoiminnan rahoituk-
sesta. Samanaikaisesti hallitus on lyhentämässä palkkatukiaikaa, puolittamassa sen 24
kuukaudesta 12 kuukauteen, ja tämä tulee vaikuttamaan näihin rakennettaviin polkuihin,
niihin pitkäjänteisiin polkuihin, joita nuorten työllistämiseen tarvitaan, niin että tulevaisuu-
dessa se tulee entisestään vaikeutumaan ja sitä kautta tämä vaikeuttaa ennen kaikkea nuor-
ten työllistymistä mutta myös työpajojen toimintaa. (Puhemies koputtaa) Toivoisin, että
hallitus näkisi tämän kokonaisvaltaisesti eikä ainoastaan tämän nuorisolain näkökulmasta.

Ensimmäinen varapuhemies Mauri Pekkarinen: Ja nyt vastauspuheenvuoro ministeril-
le. Toivon, että minuutti riittää.

14.44 Opetus- ja  kulttuuriministeri Sanni Grahn-Laasonen (vastauspuheenvuo-
ro): Arvoisa puhemies! Niin kuin jo kerran sanoin, hallituksen tavoitteena on, että resurssit
voidaan turvata niin etsivään nuorisotyöhön, työpajoihin kuin nuorten aikuisten osaa-
misohjelman jatkamiseenkin. Samalla tietysti tarvitaan rinnalla resurssien viisasta käyttöä.
Kunnilla on iso rooli, ja tulevaisuuden kunnilla vielä suurempi, kun entistä suurempi pai-
nopiste kunnan toiminnasta on nuorisossa, sivistyksessä ja näissä tehtävissä, jotka myös-
kin nuorisotoimialaa koskevat. Tarvitaan viisasta yhteistyötä eri sektoreiden välillä, siinä
on paljon vielä kehittämisen varaa tämän nuorisotakuun toimeenpanossa. Ja myöskin sitä
olen painottanut, että reagointiherkkyyttä tarvitaan, eli esimerkkinä nyt vaikka se, että me
heti välittömästi, kun havaitsimme, että Suomeen tulee suuri määrä turvapaikanhakijoita,
käynnistimme toimia myös nuorisotoimialalla, suuntasimme sinne avustuksia, jotta saatiin
10



Pöytäkirjan asiakohta PTK 78/2016 vp
kotouttamista edistettyä myöskin nuorisotoimialan sisällä. Kiitos kaikille järjestöille, jotka
lähtivät tässä mukaan tekemään.

Täällä kysyttiin — nopeasti vastaan vielä — osaamiskeskuksista, ja niiden roolia on täs-
sä uudistettu, ajatuksena nimenomaan se, että olisi enemmän vielä kannusteita kehittää
omaa toimintaa ja sitä kautta olisi järjestöillä se mahdollisuus, että se oma toiminta saatai-
siin laajemminkin koko nuorisokentän hyödynnettäväksi. Eli osaamiskeskusten status on
tämän lain mukaan tulevaisuudessa määräaikainen, tavoitteena vahvistaa vaikuttavuutta,
kehittää kannusteita toiminnan kehittämiseen ja myöskin — jälleen painotan sitä — paino-
pisteiden (Puhemies koputtaa) valitsemiseen, että täytyy pystyä entistä enemmän valitse-
maan se, mihin keskitytään ja keskitetään (Puhemies koputtaa) kaikki resurssit, ja sitten
saadaan myöskin niitä onnistumisia.

Ensimmäinen varapuhemies Mauri Pekkarinen: Ja siirrytään puhujalistaan, edustaja
Sarkkinen. Debattiin palataan, kun aihe siihen, tiivis sellainen, syntyy.

14.45 Hanna Sarkkinen vas: Arvoisa puhemies! On erinomaista, että nyt käsittelyssä
olevassa nuorisolaissa määritellyn arvopohjan asema nuorisopolitiikkaa laajasti ohjaavana
tekijänä on selkeytetty ja vahvistettu. Suomen nuoriso on entistä moninaisempaa ja moni-
kulttuurisempaa, joten on hienoa, että kulttuurien moninaisuus ja kansainvälisyys on huo-
mioitu nuorisopolitiikkaa laajasti ohjaavana arvona.

On myös kiitettävää, että nuorten osallisuus ja toimijuus ovat vahvasti läsnä lakiesityk-
sessä. Nuorisopolitiikan ohjaavana periaatteena tulee olla nuorten aktiivisen kansalaisuu-
den vahvistaminen ja se, että nuoret pääsevät itse osallistumaan nuorisotyön ja -politiikan
sisältöjen määrittelyyn. Nuoret pitää tunnistaa yhteiskunnallisina toimijoina eikä vain toi-
minnan kohteena.

Nuorisolakiesitys on pääosin hyvä. On kuitenkin esitettävä huoli Suomen nuorison kas-
vavasta eriarvoistumisesta, ja on esitettävä kysymys, vastaako olemassa oleva nuoriso-,
koulutus- ja sosiaalipolitiikan kokonaisuus nuorison eriarvoistumiseen. Suurin osa nuoris-
ta voi oikein hyvin, mutta osa voi entistä huonommin, ja ongelmat kasautuvat. Aivan ku-
ten lain perusteluissa todetaan, nuorten eriarvoistumisen lisääntymisestä kertoo muun
muassa kasvava joukko toimeentulotuen varassa eläviä lapsiperheitä ja nuoria aikuisia.
Nuorisotyöttömyys on jämähtänyt korkealle. Alle 25-vuotiaiden keskimääräinen tulotaso
notkahti 90-luvun alussa, eikä ero muihin ikäryhmiin ole sen jälkeen juuri kaventunut.

Nuorten eriarvoistumiseen liittyy myös pahoinvoinnin perinnöllistyminen. Kohortti 87
-tutkimus osoittaa, että lähes kolmella neljästä toimeentulotukea saaneesta nuoresta on toi-
meentulotukea saanut vanhempi ja että kolmasosalla psykiatrista hoitoa saaneista nuorista
on niin ikään psykiatrisessa hoidossa ollut vanhempi. Nuorisobarometri osoittaa nuorten
sosiaalisessa luottamuksessa tapahtuneen muutoksia heikompaan suuntaan. 55 prosenttia
suomalaisnuorista on kokenut syrjintää jossain elämänvaiheessaan, ja nuorista 85 prosent-
tia on ollut todistamassa nuoriin kohdistuvaa syrjintää viimeisen vuoden aikana. Nämä
ovat herättäviä lukuja.

Jotkin yhteiskunnan käytännöt ovat omiaan lisäämään nuorten taloudellista syrjäytymis-
tä ja syrjinnän kokemuksia, ja yksi räikeimmistä on alle 25-vuotiaiden niin sanottu pakko-
hakuvelvoite ja sen erittäin tiukat tulkinnat. Lain mukaan alle 25-vuotiaalla on velvolli-
suus hakeutua koulutukseen, jollei hän ole suorittanut peruskoulun tai lukion jälkeistä am-
matillista tutkintoa. Jos alle 25-vuotias jättää hakematta koulutukseen ilman pätevää syytä,
11



Pöytäkirjan asiakohta PTK 78/2016 vp
hän menettää toistaiseksi oikeutensa työttömyysetuuteen. Ongelmana ei niinkään ole se,
että nuoria ohjataan koulutukseen, vaan viranomaisten absurdin tiukat tulkinnat pätevästä
syystä olla hakematta kouluun. Viranomaiset eivät hyväksy esimerkiksi hoitovapaata, ase-
palvelusta tai voimassa olevaa työsuhdetta hyväksyttäväksi syyksi olla hakematta vähin-
tään kolmeen opiskelupaikkaan. Eli myös työssä oleva tai hoitovapaalla oleva nuori on vel-
voitettu jatkuvasti hakemaan kouluun, ja jos hän ei hae, niin työttömäksi jäädessään hänel-
tä evätään oikeus työttömyyspäivärahaan.

Arvoisa puhemies! Näin niitä tulottomia nuoria luodaan. Näin nuorille luodaan koke-
muksia ikään perustavasta syrjinnästä. Nuoria syrjäyttävä ja tulottomuuteen ajava käytän-
tö on vastoin nuorisotakuun tavoitteita pitää kaikki nuoret mukana yhteiskunnassa. Ei siis
riitä, että meillä on hyvä nuorisolaki, vaan myös muun politiikan ja viranomaiskäytäntei-
den pitää olla nuorisoystävällisiä tai ainakin kohdella nuoria muuhun väestöön nähden
tasa-arvoisina kansalaisina.

Arvoisa puhemies! On sanottu, että jokainen syrjäytynyt nuori maksaa yhteiskunnalle
miljoona euroa. Syrjäytymisen inhimillisiä kustannuksia ei voi edes laskea. Etsivä nuoriso-
työ on eräs tehokas keino tunnistaa ja auttaa syrjäytymisvaarassa olevia nuoria. Hyvin to-
teutettu etsivä työ maksaa itsensä takaisin. On hyvä, että toimintamalli on yleistynyt ja
otettu käyttöön lähes joka kunnassa. Valitettavasti tämä uusikaan nuorisolaki ei velvoita
kuntia järjestämään etsivää nuorisotyötä, vaan sen järjestäminen on kunnille vapaaehtois-
ta. Olisi hyvä, että käsittelyssä olevassa nuorisolain uudistuksessa etsivän nuorisotyön jär-
jestäminen säädettäisiin kuntia velvoittavaksi tehtäväksi ja näin varmistettaisiin nuorten
alueellinen tasa-arvo ja yhteiskunnan kannalta erittäin tärkeän ja kustannustehokkaan pal-
velun jatkuminen.

Lopuksi on todettava, että toivottavasti lain hyvät tavoitteet eivät leikkausten ja resurs-
sien puutteen takia jää vain sanahelinäksi. Etsivä nuorisotyökin tarvitsee riittävät resurssit.

14.51 Touko Aalto vihr: Arvoisa herra puhemies! Meistä jokainen on ollut nuori, ja osa
on sitä yhä tänä päivänäkin. Nuorena mielekkään tekemisen merkitys korostuu: oli kyse
sitten liikunnasta, vaikuttamisesta tai muusta harrastustoiminnasta, on se tärkeä osa oman
identiteetin rakentamista. Nuorisotyötä tehdään paikallisesti, valtakunnallisesti ja kansain-
välisesti aina nuoria itseään varten. On erittäin hyvä asia, että nuorisolain valmistelussa on
kuultu laajasti nuorisojärjestökenttää, mutta kysynkin ministeriltä, minne on unohtunut
nuorisojärjestökentän yksi keskeinen viesti, joka on seuraava: nuorisotyö ei voi olla halli-
tusohjelman jatke. Hallitus siis esittää poliittisen ohjauksen lisäämistä nuorisoalan osaa-
miskeskusten avustusten jakoon, mikä ei ole millään mittarilla kestävää. On jopa kyseen-
alaista, että harkittaessa itsenäisen ja omaa tarkoituspykäläänsä toteuttavan järjestön val-
tionapukelpoisuutta kriteerinä on suhde hallituksen ohjelmaan.

Arvoisa puhemies! Valtakunnalliset nuorisoalan osaamiskeskukset, kuten Allianssi ja
Avartti, ovat mahdollistamassa ruohonjuuritason nuorisotyötä ympäri Suomen. Niiden
saama valtionapu vaikuttaa siihen, millaiset mahdollisuudet meidän lapsillamme ja nuoril-
lamme on harrastaa ja olla osallisina yhteiskunnassamme. Se luo sen pohjan, jolta ponnis-
tetaan aikuisikään. Itsenäisiä ja sitoutumattomia nuorisoalan järjestöjä ei voi pakottaa to-
teuttamaan hallituksen politiikkaa kiristämällä niiden avustuksia. Rahoituksen on oltava
aina ennakoitavissa, jotta toimintaa voidaan kehittää suunnitelmallisesti ja pitkäjänteisesti.
Nuorisotyö on nimensäkin mukaisesti nuorten kanssa nuorille tehtävää työtä. Hallitustyö
on tästä täysin erillinen asia.
12



Pöytäkirjan asiakohta PTK 78/2016 vp
Arvoisa herra puhemies! Toivon, ettei kukaan tässä salissa unohda, millaista on olla
nuori. Nuorena määritellään aikuisuuden suuntaviivat — niiden määrittely kuuluu nuorel-
le, ei hallitukselle. (Markku Rossi: Totta kai!)

14.53 Olli-Poika Parviainen vihr: Arvoisa herra puhemies! Olen iloinen siitä, että nuori-
solain päivittäminen on viimein edennyt eduskuntaan asti. Hyvää tässä esityksessä on esi-
merkiksi pyrkimys vahvistaa nuorten osallisuutta ja yhdenvertaisuutta nykyisestä, tuoda
nuorten omaehtoinen toiminta mukaan lakiin ja edistää kestävää kehitystä laajasti ymmär-
rettynä. Toisaalta esimerkiksi osallisuus- ja yhdenvertaisuustavoitteissa on melko vähän
uusia konkreettisia rakenteita ja keinoja asioiden parantamiseksi. Paljon ratkaistaankin lo-
pulta vasta, kun lakia sovelletaan arjessa, erityisesti kunnissa. Kuten hallituksen esitykses-
sä todetaan, väestörakenteen näkökulmasta nuorten osalta edessämme on kolme merkittä-
vää kehityssuuntaa: Ensinnäkin, nuorten osuus koko väestöstä laskee. Toiseksi, nuorten
väestöosuuden alueelliset erot kasvavat. Kolmanneksi, kulttuurinen moninaisuus ja moni-
kulttuurisuus kasvavat paitsi yhteiskunnassa yleensäkin niin etenkin nuoressa väestössä.
Tämä tuottaa alueellisesti erilaisia haasteita, joihin jo monet kunnat esimerkiksi joutuvat
nyt vastaamaan itsenäisesti.

Myös digitalisoituminen ja sen hyödyntäminen on monipuolistanut nuorten ja nuoriso-
työn toimintaa. Esimerkiksi Yleisradion, Mannerheimin Lastensuojeluliiton, Suomen Mie-
lenterveysseuran ja Mielenterveyden keskusliiton yhteisen Sekasin-kampanjan avulla tar-
jottiin nuorille ilmaista keskusteluapua verkossa keväällä vuorokauden ympäri. Palvelu
ruuhkautui kysynnästä. Tällaisia uusia ja perinteitä yhdistäviä palveluita, jotka toimivat
monimediaisesti, tulemme tarvitsemaan jatkossa lisää. Myös viranomaisten monialaisen
yhteistyön kehittäminen on yhtä lailla tärkeää.

Edelleen yli puolet nuorista kokee myös tulleensa syrjityksi jossain elämänvaiheessaan.
Myös nuorten eriarvoistuminen on lisääntynyt. Tähän eriarvoistumiseen liittyy myös yli-
sukupolvinen pahoinvointi, joka täällä jo mainittiinkin. Suomen vahvuutena on ollut mah-
dollisuuksien tasa-arvo, jossa jokainen on voinut löytää omat voimavaransa ja saavuttaa
esimerkiksi korkean osaamistason taustastaan huolimatta. Tämä kehitys on nyt uhattuna, ja
siksikin esimerkiksi nuorisotyön asemaa on vahvistettava.

On myös hyvä muistaa, että yhteiskunnan suhdannemuutokset vaikuttavat esimerkiksi
nuorten työttömyyteen selvästi enemmän kuin työttömyyteen yleisesti. Siksi esimerkiksi
nuorisotakuuta ei pidä unohtaa, vaikka nykyinen asiasta säätävä asetus onkin vanhenemas-
sa. Hallitus toivottavasti kiinnittää erityistä huomiota ohjelmassaan olevaan nuorisota-
kuun jatkamiseen yhteisötakuun kautta. Ripeä työ on äärimmäisen tärkeää tässä kysymyk-
sessä.

Osallisuuden edistäminen on yhteiskuntamme tulevaisuuden kannalta välttämätöntä.
Lasten ja nuorten osallisuus pitää sisällään poliittisia ja sosiaalisia ulottuvuuksia. Osalli-
suuden ulottuvuudet edellyttävät paitsi kiinnostusta ja kykyä myös kokemusta ja tunnetta
siitä, että voi vaikuttaa itselle tärkeisiin asioihin ja saada mahdollisuuden tehdä päätöksiä ja
kantaa vastuuta. Nyt uudistettava laki ei vastaa näihin tavoitteisiin erityisen konkreettises-
ti. Nuorten kuulemista ja mukaan ottamista onkin syytä kehittää ja pohtia edelleen. Myön-
nettäköön: lain valmistelussa tätä työtä on tehty Suomen mittakaavassa pioneerimäisesti ja
laajamittaisesti.

Nuorisovaltuustot ovat jo kuntalaissa, mutta ne ovat edelleen monissa kunnissa vakiin-
tumattomia. On myös toisaalta tärkeä varmistaa, että nuorisovaltuustot ja muut vastaavat
13



Pöytäkirjan asiakohta PTK 78/2016 vp
kanavat ovat aidosti vaikutusvaltaisia. Tämä edellyttää myös resursseja. Samalla meidän
on kuitenkin muistettava, ettei muodollisen poliittisen prosessin kautta vaikuttaminen to-
dellakaan puhuttele kaikkia vaan osallisuutta on voitava tuoda arkeen myös muuta kautta.
Kun päätämme muun muassa sotesta ja tulevaisuuden kunnista, pidetään tämä kirkkaana
mielessä, jotta nuorten ääni kuuluu niissäkin.

Arvoisa puhemies! Hyvällä ja toimivalla nuorisotyöllä tuetaan nuorten pärjäämistä, kas-
vua ja osallisuutta. Etsivällä nuorisotyöllä pyritään varhaiseen ongelmiin puuttumiseen ja
nuorten auttamiseen ennen kuin tilanne kehittyy ongelmalliseksi. Työpajatoiminnalla voi-
daan tukea syrjäytymisvaarassa olevien nuorten työllistymistä. Hallitus on tekemässä näi-
hin tärkeisiin nuorisotyön muotoihin kuitenkin näkyviä ja kipeitä leikkauksia, joita esimer-
kiksi kärkihanke ei vielä paikkaa. Kun nuorisolakia nyt aivan oikein uudistetaan, pidetään
huolta siitä, että alan ammattilaisilla on myös käytännön edellytykset tehdä työtään jatkos-
sakin. Sen on oltava uudistuksen lähtökohta — sen ja nuorten hyvinvoinnin.

14.58 Timo Heinonen kok: Arvoisa herra puhemies! Hyvät edustajakollegat! Olemme
käsittelemässä äärimmäisen tärkeää ja isoa lakia, nuorisolakia. Se itse asiassa koskettaa
joka kolmatta suomalaista, muutamaa kait vielä tässä salissakin. 1,8 miljoonaa suomalais-
ta tämä laki koskettaa, ja puhutaan siis äärimmäisen tärkeästä ja merkittävästä asiasta. Täs-
sä keskustelussa on hyvällä tavalla tuotu esille niitä erilaisia kohtia, missä nuorisolaki koh-
taa tavallisen suomalaisen nuoren. Ja siellä tärkeässä roolissa on tietysti etsivä nuorisotyö
siinä vaiheessa, kun sitä tarvitaan, ja niin poispäin ja sitten erilaiset vaikuttamisen keinot,
millä voidaan muuttaa tätä suomalaista yhteiskuntaa. Kiitosta pitää antaa ehdottomasti täs-
sä laissa, niin kuin tuossa debatissa jo useilta kansanedustajilta kuulimme, ministeri Grahn-
Laasoselle siitä, että tämä laki on käynyt erittäin laajan lausuntokierroksen ja tehty sillä ta-
valla kuin hyvää lainsäädäntöä pitää tehdä. Tavoitteena on vahvistaa nuorten osallisuutta ja
vaikutusmahdollisuuksia ja kykyä ja edellytyksiä toimia yhteiskunnassa mutta myös sitten
tukea nuorten kasvua, itsenäistymistä, yhteisöllisyyttä sekä niihin liittyvää tietojen ja tai-
tojen oppimista, samoin kuin nuorten harrastamista ja toimintaa.

Arvoisa puhemies! Tässä isossa roolissa on totta kai se, millä tavalla me pystymme kan-
tamaan huolta jokaisesta suomalaisesta nuoresta. Täällä on käyty keskustelua nuorisota-
kuusta, koulutustakuusta ja niiden viemisestä yhteiskuntatakuun suuntaan. Aika paljon on
puhuttu siitä, mikä on resursointi, kuinka paljon on määrärahaa, ja jonkin verran onneksi
myös siitä, ovatko ne toimivia, pitäisikö niitä uudistaa. Ja itse olen sitä mieltä, että kum-
paakin tarvitaan: tarvitaan riittävä resursointi mutta tarvitaan myös uudistamista, ja sitä
myös hallitus on tekemässä. Etsivä nuorisotyö on sitten tärkeä osa siinä vaiheessa, kun
nuoren ote yhteiskunnasta on lipsumassa, ja tästä on erinomaisia esimerkkejä ympäri Suo-
men.

Mutta sitten tämä osallisuus ja vaikuttamismahdollisuudet. Sitä hallituksen esityksessä
varsin laajasti myös läpikäydään. Nuorisovaltuustot, erilaiset vaikuttajaryhmät, oppilas-
kunnat, joita on saatu nyt jokaiseen kouluun eri kouluasteille, ovat tärkeässä roolissa tässä.
Mutta pitää myös huolehtia siitä, että esimerkiksi nuorisovaltuustoilla on aidosti tehtävää,
että nuorten kiinnostus osallistua siihen, tulla mukaan säilyy tulevaisuudessakin. Yksi sel-
lainen asia, mikä meillä on laajasti keskustelussa niin tänään täällä kuin muuallakin, myös
juhlapuheissa on ollut esillä, on nuorten kuuleminen erilaisissa päätöksissä niin valtion ta-
solla kuin kunnissakin. Mutta aika usein törmään siihen, että kunnissa tämä kuuleminen
14



Pöytäkirjan asiakohta PTK 78/2016 vp
itse asiassa tehdään vain nuorisotyötä koskevissa asioissa ja unohdetaan se, että itse asias-
sa nuoria koskevia päätöksiä on valtaosa, mitä kunnissa tehdään.

Tästä tulen viimeiseksi siihen, mitä itse toivoisin, että meidän yhteiskunnassamme poh-
dittaisiin: nuorten äänestäminen. Osa on pelännyt sitä, että jos äänestysikä lasketaan 16
vuoteen, niin se jollain tavalla sekoittaisi suomalaista yhteiskuntaa. Näin ei tapahtunut seu-
rakuntavaaleissa, missä nuorille annettiin mahdollisuus vaikuttaa. Minun mielestäni olisi
jo aika pohtia myös kuntavaaleissa äänestysiän laskemista 16 vuoteen. Tällä hetkellä ni-
mittäin tilanne on se, että yhä kasvavassa määrässä kuntia nuorella jää se ensimmäinen
myönteinen äänestyskokemus kokematta siinä omassa kunnassa sen takia, että tullaan 18
vuoden ikään niin, että lähdetään opintojen perässä pois sieltä kotikunnasta, ja usein silloin
sen ensimmäisen äänestyksen, äänestyskoppiin menemisen, kynnys kasvaa merkittävästi.
Jos sen voisi tehdä siellä kunnassa, missä on käynyt yläkoulua ja esimerkiksi lukiota 16-
vuotiaana, 17-vuotiaana ja saisi sen myönteisen kokemuksen tutun ihmisen äänestämises-
tä ja tuttujen asioihin puuttumisesta äänestämisen kautta, niin uskon, että me saisimme ak-
tiivisia äänestäjiä tähän yhteiskuntaan lisää. Ja myös meidän täytyy, vaikka meillä omia
vaikeuksia oli sähköisen äänestämisen kanssa, kyllä rohkeasti edetä näissäkin kysymyksis-
sä. Jos tänä päivänä katsoo meidän nuoriamme, lapsista puhumattakaan, niin heistä valta-
osa haluaa toimia entistä enemmän sähköisesti. Onko äänestäminen silloin enää sellainen
toimi, mihin mennään tummassa puvussa ja pitkässä takissa, vai miksi sitä ei voisi tehdä,
niin kuin jo osassa maita tehdään, entistä matalammaksi? Äänestyspaikat pitää tuoda op-
pilaitoksiin, niin kuin monissa paikoissa on tuotu, mutta minun mielestäni nopeasti pitää
mahdollistaa myös äänestäminen sähköisesti, jopa internetissä.

Ensimmäinen varapuhemies Mauri Pekkarinen: Valiokunnan varapuheenjohtajalle
tuntuu olevan aivan välttämätöntä käyttää vastauspuheenvuoro. — Edustaja Lauslahti.

15.04 Sanna Lauslahti kok (vastauspuheenvuoro): Kiitoksia, arvoisa puhemies, nimit-
täin edellinen edustaja, Heinonen, nosti todella tärkeän aiheen käsiteltäväksi, ja mielestäni
se kyllä ansaitsee ihan keskustelunkin: äänestysikä. Varsinkin kun meillä on käynnissä
maakuntauudistus ja samaan aikaan tulee pohdittavaksi meidän kuntalakikin ja mitä kun-
nat tekevät, niin jos lähdetään pohtimaan, mitkä ovat kunnan tulevat toimialueet: ne ovat
lukiot, ne ovat peruskoulut, ne ovat liikuntapaikat, ne ovat liikunta, musiikki, harrastukset
— juuri ne asiat, jotka koskettavat meidän nuoria. Tässä kohdin edustaja Heinosen ehdo-
tusta, että kuntavaaleissa voisi äänestysikä olla 16 vuotta — ehdottomasti, lämpöisesti kan-
natan tätä.

Ensimmäinen varapuhemies Mauri Pekkarinen: Tästä asiasta muutama vastauspu-
heenvuoro.

15.05 Joona Räsänen sd (vastauspuheenvuoro): Arvoisa puhemies! On hyvä, kun nousi
tämä äänestysiän lasku esille, ja on hyvä muistella, että todella kun seurakuntavaaleissa
16—18-vuotiaille annettiin tämä äänestysmahdollisuus, niin sitä äänioikeutta käytti 14,5
prosenttia niistä nuorista, jotka sen uuden äänioikeuden saivat. Siis 14,5, elikkä ei kovin
massiivinen määrä, ja tästä tullaan ehkä siihen tärkeimpään asiaan, että itse oikeus ei ole se,
mikä siellä välttämättä tuo sen aktiivisuuden, vaan kyllä siellä tarvitaan muunlaista kansa-
laiskasvatusta, yhteiskuntakasvatusta, yhteiskuntaopin opetusta — miten se kehittyy kou-
15



Pöytäkirjan asiakohta PTK 78/2016 vp
luissa — ja niin edelleen. Tämähän on kokonaisuus. En usko, että pelkällä oikeuden laa-
jentamisella vielä päästään siihen, että nuoret jotenkin siitä sitten yhdessä yössä aktivoitui-
sivat yhä entistä enemmän.

15.06 Annika Saarikko kesk (vastauspuheenvuoro): Arvoisa puhemies! On ilo kuulla,
että täällä on eri puolueista kannatusta ajatukselle tämän äänestysikärajan laskemisesta
kuntavaaleissa. Oma puolueeni on pitkään pitänyt esillä tätä äänestysikärajan alentamista
harkitusti tietyissä vaaleissa. Edustaja Räsänen on täysin oikeassa, että oikeus ei riitä vaan
tarvitaan myös demokratiakasvatusta, josta tietysti ensisijaisesti koulujärjestelmämme teh-
tävä on vastata. Minusta tämä on hyvä keskustelunavaus ja varsin paikallaan, kun ajatel-
laan kunnan tulevaa tehtäväkenttää.

Mutta, arvoisa puhemies, minusta on oleellista, että tämän nuorisolain, jonka painopiste
on jatkossakin kuntiin jäävissä tehtävissä, yhteydessä pohdimme aktiivisesti sitä rajapin-
taa, joka jää kunnan ja maakunnan yhteistyön varaan. Nuorten elämässä näitä asioita on
hirvittävän paljon, ja on varmistettava etukäteen, että me emme jätä aukkopaikkoja palve-
lujärjestelmään ja että me tietäisimme, kuka vastaa. Ajattelen vaikka nuoren elämässä isoa
asiaa, oppilashuoltoa.

Näiden asioiden pohtiminen (Puhemies koputtaa) on tosi tärkeää myös osana tätä nuo-
risolain eteenpäinviemistä kunnissa.

15.07 Pekka Haavisto vihr (vastauspuheenvuoro): Arvoisa puhemies! Edustaja Heino-
sen ajatus tästä 16 ikävuoden äänestysoikeudesta oli kiinnostava. Itse olen miettinyt sitä
siltä kannalta, että ei pitäisi sitten olla vain oikeus äänestää vaan oikeus asettua ehdokkaak-
si. On vaikea ajatella vaaleja, joissa saa tukea muita mutta ei voisi itse olla ehdokas. Ja sit-
ten jos 16-vuotias voi olla ehdokas ja voi tulla valituksi, seuraa tiettyjä juridisia vastuita
esimerkiksi kuntien päätöksentekoelimissä, ja tässä on, ainakin omassa ajattelussani, se
suuri kysymysmerkki: miten niissä menetellään, koska päätöksentekijä on sitten myös ihan
rikosoikeudellisessa vastuussa tietyistä päätöksistään? Tätä pitäisi minusta tässä miettiä.
Ehdotus sinänsä on hyvä.

Ensimmäinen varapuhemies Mauri Pekkarinen: Myönnän vielä vastauspuheenvuorot
edustaja Jarvalle ja tämän keskustelun avanneelle edustaja Heinoselle, ja sitten mennään
listaan.

15.08 Marisanna Jarva kesk (vastauspuheenvuoro): Arvoisa puhemies! On tosiaan tuttu
aihe tämä äänestysikä, tätähän pohdittiin myös Kainuun maakuntavaltuustossa — toki siel-
lä on toiminut myös nuorisovaltuusto — ja siellä silloin äänestettiin tästä avauksesta, ja sil-
loin ei ollut vielä näköjään rohkeutta lähteä etenemään sillä puolella, koska nimenomaan
pohdittiin sitä, voiko olla myös ehdokkaana ja mitä vastuuta ja oikeuksia siitä sitten syn-
tyy. Mutta toivon, että tässä voitaisiin edetä ja vaikka esimerkiksi kokeiluna sitten, jos ei
edetä jo valtakunnallisesti.

Mikä tässä on tärkeää, on nimenomaan se kouluissa ja tietenkin nuorisotyön ja vanhem-
pien kanssa tapahtuva yhteiskunnallisen vaikuttamisen koulutus ja kasvattaminen niihin
asioihin. Me tiedämme kaikki sen, miten esimerkiksi koulut ovat irtaantuneet politiikasta
täysin ehkä näitten historiallisten syiden vuoksi ja tämmöinen normaali kanssakäyminen
16



Pöytäkirjan asiakohta PTK 78/2016 vp
poliittisten toimijoitten kanssa on kyllä ehkä mennyt aika kapeaksi. Ja tiedämme nämä mo-
net (Puhemies koputtaa) kuntavaaleista ja eduskuntavaaleista.

Ensimmäinen varapuhemies Mauri Pekkarinen: Ja vielä ennen tämän keskustelun
avaajaa vastauspuheenvuoro edustaja Niikolla.

15.09 Mika Niikko ps (vastauspuheenvuoro): Arvostettu herra puhemies! Edustaja Haa-
visto nosti hyvän näkökulman esille nimenomaan siitä, mitkä ne juridiset vastuut ovat nuo-
rella, jos hän voi myös päättää sitten tulevaisuudessa ehdokkaaksi päästyään ja vaaleissa
voitettuaan asioista. Mielestäni ongelma ei ole tämä äänestysikä lainkaan. Me olemme tä-
män asian korjanneet jo nuorisovaltuustoilla, ja se on valtakunnallista toimintaa. Nuorten
ääni tulee aivan selvästi kuulluksi ainakin Vantaan valtuustossa ja Vantaan kaikissa lauta-
kunnissa, mihin ne pääsevät mukaan. Siellä he saavat myös puheenvuoroja pitää, jos ha-
luavat, ja saavat myös tuoda esityksiä valtuustoon. En minä usko, että tämä on ongelma.

Meillä on jotain muuta ongelmaa tässä koko vaalijärjestelmässä, koska tämä ei toimi.
Tämä viehätys on loppunut jostain syystä. En nyt tässä mainitse omia spekulaatioitani,
mutta meidän täytyisi puuttua tähän koko vaalijärjestelmäkuvioon, koska tämä ei ole ko-
vin houkuttelevaa pitkään aikaan, jos tähän ei mitään uudistusta tapahdu joltain muulta nä-
kökannalta katsoen.

Ensimmäinen varapuhemies Mauri Pekkarinen: Viimeinen vastauspuheenvuoro.

15.10 Timo Heinonen kok (vastauspuheenvuoro): Arvoisa herra puhemies! Edustaja
Haavisto nosti esille tämän oikeuden äänestää, oikeuden olla ehdokkaana. Se on ratkaistu
itse asiassa seurakuntapuolella jo tällä hetkellä. Siellä 16-vuotias on voinut olla mukana. Ei
siellä nyt pahoja kavalluksia ole varmaan tapahtunut, jos nuoret ovat tulleet mukaan pää-
töksentekoon. Ei pelätä sitä siis turhaan.

Edustaja Joona Räsänen minun mielestäni aivan oikein pohti sitä, että tämä oikeus ei
varmastikaan ratkaise kaikkia asioita ja me tarvitsemme demokratiakasvatusta. Mutta se
äänestysmahdollisuus kotikunnassa olisi minun mielestäni yksi hyvä keino tässä, ja oike-
astaan ehdottaisin, että ministeri Grahn-Laasonen voisi vaikkapa näiden nuorisovaltuusto-
jen kautta, jotka nyt tulevat laajasti käyttöön, lähteä selvittämään sitä, olisiko nuorilla ha-
lua olla aktiivisempia kansalaisia suomalaisessa yhteiskunnassa. Jos heillä on, niin toivot-
tavasti me aikuiset ja entiset nuoret emme heidän mahdollisuuksiaan torppaa.

Ensimmäinen varapuhemies Mauri Pekkarinen:  Puhujalistaan.

15.11 Eeva-Johanna Eloranta sd: Arvoisa puhemies! Eduskunnan käsittelyyn nyt tule-
van uuden nuorisolain tarkoitus ja tavoitteet ovat hyviä. Tavoitteena on edistää nuorten
osallisuutta ja vaikuttamismahdollisuuksia sekä kykyä ja edellytyksiä toimia yhteiskun-
nassa, tukea nuorten kasvua, itsenäistymistä, yhteisöllisyyttä sekä niihin liittyvää tietojen
ja taitojen oppimista, samoin kuin nuorten harrastamista ja toimintaa kansalaisyhteiskun-
nassa, edistää nuorten yhdenvertaisuutta, tasa-arvoa ja oikeuksien toteutumista sekä paran-
taa nuorten kasvu- ja elinoloja. Tavoitteiden lähtökohtana on yhteisvastuu, kulttuurien mo-
ninaisuus ja kansainvälisyys, kestävä kehitys, terveet elämäntavat, ympäristön ja elämän
kunnioittaminen sekä monialainen yhteistyö, niin kuin esittelytekstissä kuuluu.
17



Pöytäkirjan asiakohta PTK 78/2016 vp
Nämä kaikki ovat luonnollisesti kannatettavia asioita. Jatkuvasti muutoksessa oleva yh-
teiskunta ja kansainvälisen ilmapiirin muutos ovat tekijöitä, joiden seurauksena on hyvä,
että määritellään myös lasten ja nuorten kentässä lain tasolla universaalien arvojen ja kan-
salaisyhteiskunnan olevan tulevaisuudessakin yhteiskuntamme perusta.

Arvoisa puhemies! On kuitenkin ilmeistä, että tämä lakiehdotus ei ole syntynyt nuoriso-
kentän vaan nykyisen hallituksen tarpeista. Vaikka lakiehdotuksen johdantotekstissä sano-
taankin, että viime vuosina nuorten toimintaympäristössä, nuorisotyön rakenteissa sekä
nuorten toiminnassa ja osallisuudessa tapahtuneet muutokset edellyttävät nuorisolain uu-
distamista, niin ne muutokset, mitä lakiehdotuksessa ehdotetaan, kertovat, että kyseessä
näyttää olevan enemmänkin hallituksen ajama ideologinen normien purku kuin todelliset
tarpeet. Tästä konkreettisena esimerkkinä on se, että esitys lisäisi kunnan mahdollisuuksia
toteuttaa nuorisotyötä ja -politiikkaa haluamallaan tavalla. Ehdotetun lain kunnan vastuuta
koskevan 8 §:n mukaan kunta voisi aiempaa paremmin ottaa huomioon paikalliset olosuh-
teet luodessaan edellytyksiä nuorisotyölle ja -politiikalle. Ehdotetun lain 9 §:ssä ei enää
säädettäisi monialaisen yhteistyöverkoston kokoonpanosta, vaan kunta voisi koota verkos-
ton paikallisen tarpeen mukaan. Tämä tulee käytännössä vaikuttamaan siihen, mitä toimin-
taa kunnat toteuttavat nuorille. Nuorisotyön volyymi ja eri toimintamuodot tulevat vaihte-
lemaan paljon eri kunnissa. Vaarana on suuri alueellinen epätasa-arvo nuorten välillä
asuinkunnasta riippuen. Kuntien tiukka talous voi helposti johtaa nuorten palveluista tin-
kimiseen ja suureen eriarvoisuuteen eri kuntien ja eri kunnissa asuvien nuorten välillä.
Tämä ei ole hyvä asia.

Arvoisa puhemies! Hallitus on ajamassa voimakkaasti alas nuorisotakuuta tilanteessa,
jossa työttömyys on kasvanut jo vuosia. Lakiehdotuksessa viitataan useassa kohdassa etsi-
vään nuorisotyöhön ja nuorten työpajatoimintaan. Hallitus aikoo kuitenkin leikata tätä toi-
mintaa ensi vuonna 24 prosenttia eli kokonaista 4,65 miljoonaa euroa. Kysymys kuuluu-
kin, miten kunnat voivat tätä toimintaa järjestää, jos siihen ei ole rahaa. Valtiovallan pitäi-
sikin kiireesti ottaa kaikki mahdolliset keinot käyttöön työttömyyden torjumiseksi ja talou-
den rattaiden nopeuttamiseksi. SDP:n eduskuntaryhmä esitti kesäkokouksessaan kymme-
nen kohdan listan, missä mukana oli myös ehdotus nuorisotakuuvoimavarojen lisäämises-
tä ja toimintamallien kehittämisestä, jotta erityisesti ensimmäistä työpaikkaa vailla olevien
nuorten työllistymisen edellytyksiä vahvistettaisiin. Nyt ei pitäisi leikata niiltä, jotka apua
eniten tarvitsevat, vaan päinvastoin lisätä resursseja oleellisesti.

Suomalainen nuorisotakuumalli on onnistunut, ja sen kehittämistä tulisi jatkaa. Suoma-
laisen mallin mukaisesti jopa EU-puitteisiin rakennettiin yhteinen nuorisotakuumalli ja jär-
jestettiin rahoitusta. Onkin surullista, että hallitus on ajanut suurimman osan nuorisota-
kuun rahoituksesta alas ja samalla lamaannuttanut takuun kehittämisen. Tämä on johtanut
yhdessä työllisyysrahojen leikkaamisen kanssa muun muassa siihen, että nuorten työllistä-
mistä tukevan, työnantajille suunnatun Sanssi-kortin rahoitus on tarpeisiin nähden riittä-
mätön. Nuorisotakuun keskeinen tavoite katkaista nuorten työttömyys jo kolmen kuukau-
den kohdalla on karkaamassa pidemmäksi.

Nuorisotakuun toimintamallin vahvuus on ollut siinä, että paikallistasolla eri toimijat on
saatu nuorten hyväksi mukaan yhteistyöhön. Vetoankin hallitukseen, että ette tärvelisi hy-
viä tuloksia tuoneen nuorisotakuun toteutusta vaan olisitte valmiita sitä yhteistyössä nuo-
risotakuuta tukeneiden järjestöjen ja muiden toimijoiden kanssa kehittämään. Tämän pitäi-
si näkyä myös valtion budjetissa.
18



Pöytäkirjan asiakohta PTK 78/2016 vp
Älkää näivettäkö nuorisotakuuta, vaan kehittäkää sitä. Ihan pelkällä hyvällä tahdolla se
ei onnistu. Rahaakin tarvitaan.

15.16 Antero Laukkanen kd: Arvoisa herra puhemies! Tällä hetkellä se väestöryhmä,
joka kaikkein eniten kokee tulleensa yhteiskunnan taholta hyljätyksi, on alle 20-vuotiaat
nuoret. Erityisesti se näkyy toivottomuutena, kun monesta yrityksestä huolimatta ei saa
opiskelupaikkaa. Sitten täällä me ihmettelemme, kuinka paljon näitä toisen asteen koulu-
tuksen saamatta jääneitä henkilöitä on. Emme kuitenkaan luo heille puitteita tähän. Tämä
on suuri epäkohta.

Kun lukee tämän esityksen kohdan 4, Esityksen vaikutukset, niin voi huomata sen, että
nyt näitä kelpoisuusvaatimuksia, kuka näitä avustuksia voi saada, muutetaan ja tiukenne-
taan. Voin vain kuvitella, kuinka monessa nuorisotyötä tekevässä järjestössä tällä hetkellä
mietitään, että mitähän tämä mahtaa käytännössä tarkoittaa. Esityksessä ei ole avattu sitä,
mitä nämä uudet kelpoisuusehdot ovat, mutta todetaan se, että niiden seurauksena toden-
näköisesti avustusta saavien järjestöjen määrä vähenee. Minusta tämä on asia, joka valio-
kuntakäsittelyssä pitäisi erityisellä tavalla huomioida ja varmistua siitä, että nämä saanti-
perusteet näille avustusjärjestöille, nuoria avustaville ja tukeville järjestöille, säilyvät sel-
laisina, että mahdollisimman moni voi saada niitä.

Mitä sitten tarkoittaa vielä lisäksi tämä poliittisen ohjauksen lisääminen? Mikä on sen
näkökulma? Entä kristilliset järjestöt, miten heidät on huomioitu? Seurakunnat ja niiden
puitteissa olevat järjestöt tekevät aivan valtavaa, merkittävää työtä. Miten on niiden perus-
teiden laita, ja onko tässä jollakin erityisellä tavalla huomioitu ne, jotka tekevät tätä omalla
panostuksellaan ja sitten saavat vähän yhteiskunnalta tukea?

Kristillisdemokraatit tervehtivät kyllä ilolla tätä esitystä ja näkevät, että sen vahvuus on
ollut siinä, että siinä on yhdessä nuorten (Puhemies koputtaa) kanssa etsitty ratkaisuja.

15.19 Mika Niikko ps: Arvoisa herra puhemies! Täytyy ihan aluksi sanoa, että olen erit-
täin tyytyväinen, että meillä vihdoinkin on ministerinä henkilö, joka on itse keski-iän ala-
puolella ja on hyvin nuorekas ja on hyvin innostunut nuorten asioista. Tämä näkyy myös
hyvässä toiminnassa ministerillä siinä, että on myös puututtu esimerkiksi tähän ammatti-
koulureformiin uusin aloittein. Ja uskon, että tämän hallituskauden aikana tulee varmasti
tapahtumaan useita sellaisia muutoksia, joita SDP:nkin Eloranta puheenvuorossaan odotti.
Nimittäin nuorisotakuu ei saavuttanut niitä tavoitteita viime vaalikautena, joita täällä vaa-
likauden alussa luvattiin, vaan ne jäivät torsoiksi monelta osin, ja huomattiin se toimimat-
tomuus, koska ministerit eivät välttämättä ymmärtäneet, mitä se käytännössä tarkoittaa,
kun lähdetään toteuttamaan niitä toimenpiteitä, ja mimmoisia tuloksia niillä saadaan.

Arvoisa puhemies! Muutama huomio tästä nuorisolain sisällöstä. — Paljonko tässä on
puheaikaa? 5 minuuttia?

Ensimmäinen varapuhemies Mauri Pekkarinen: Ei ole mitään...

Ei ole rajaa, selvä. — Joo, arvoisa puhemies, ensimmäisenä haluan kiinnittää huomiota
siihen, että kun tätä nuorisotakuuta nyt lähdetään muuttamaan, niin siellä täytyy tehdä ra-
dikaalisia muutoksia. Kiitän siitä luottamuksesta, että olen itse päässyt sinne mukaan, mi-
nut kutsuttiin sinne mukaan, ja olen varmasti omalta osaltani kiinnostunut tuomaan niitä
näkökulmia, mitkä koskevat erityisesti syrjäytyneitä nuoria ja siinä riskissä olevia, koska
19



Pöytäkirjan asiakohta PTK 78/2016 vp
olen heidän parissaan työskennellyt itse pitkän uran ennen eduskuntaan pääsemistäni. Täs-
tä näkökulmasta sallittakoon muutama huomio.

Esimerkiksi Ohjaamoitten valtakunnallistamisessa täytyy kiinnittää huomiota muuta-
maan asiaan. Ohjaamon tarkoitushan on olla tämmöinen matalan kynnyksen palvelupiste,
jossa yhden katon alta saadaan palveluita nuorelle, hänen elämänsä tarvetta vastaavia oh-
jauksia ja neuvoja ja tukea. Siellä voi saada esimerkiksi terveydenhoitajan palveluita, jos
kunta niin hyväksi näkee, tai psykologin palveluita jopa ja sitten tämmöistä jatkokoulutuk-
sen jälkeistä neuvontaa ja ohjausta ja erilaista nivelvaiheen tukea. Joudun kuitenkin totea-
maan sen, että jos Ohjaamo-toimintaa nykyisellä toimintamallilla laajennetaan, niin siihen
jää yksi iso aukko: Se saavuttaa käytännössä vain ne nuoret, joilla on jonkunnäköinen pää-
määrä tiedossa tai ainakin valmius sen päämäärän tavoittamiseen. Ohjaamot, ikävä kyllä,
eivät minun tietoni mukaan ole saavuttaneet juuri niitä nuoria, joita meidän pitäisi saavut-
taa. Niille 45 000 nuorelle, jotka ovat aika pahasti pois kaikesta toiminnasta, täytyy järjes-
tää paljon enemmän kuin pelkästään vastaanottotoimintaa, jossa heidän ongelmansa diag-
nosoidaan. Heille tulee järjestää tässä ja nyt nonstop-tyyppistä palvelutoimintaa, joka tart-
tuu heidän kipeimpiin senhetkisiin ongelmiinsa. Ne kipeimmät ongelmat nuorten elämäs-
sä yleensä ovat se koulutuksen puute ja se työpaikan puute ja se arjen sisällön puute. Mo-
nesti siellä on mukana jopa päihdeongelmia ja mielenterveysongelmia, ja ne yhdistettynä
jopa asunnottomuuteen — ei siinä auta mikään neuvonta missään toimistossa.

Minä ymmärrän, että ne Ohjaamot rakennetaan jollain konseptilla, mutta nyt, jotta saa-
taisiin onnistumaan tämä homma, pitää ehdottomasti saada sellaisia toimijoita mukaan sii-
hen palvelurakenteeseen, jotka osaavat ottaa kopin niistä nuorista sillä hetkellä, kun se ti-
lanne sen vaatii. Oman kokemukseni mukaan siihen eivät pysty muut kuin kolmannen sek-
torin toimijat ja järjestöt, jotka sillä tasolla työtä tekevät, ja ero on siinä, että he eivät toimi
kello 8:n ja 16:n välillä, he voivat toimia 24/7-periaatteella. Meillä on Suomessa valtavasti
hyviä kolmannen sektorin toimijoita, jotka ovat menestyksekkäästi tehneet sellaista jälkeä
nuorten auttamisessa, että ne pitäisi hyödyntää nytten tämän Ohjaamo-toiminnan valtakun-
nallistamisessa.

Ongelmahan on siinä, että kunnat saavat nyt itse määritellä, tekevätkö he vai eivätkö tee
kolmannen sektorin kanssa töitä. Toinen ongelma on siinä, että kolmas sektori ei yleensä
saa sitä rahaa, mikä nuorisotakuustakin tulee. He saavat kyllä paljon kauniita puheita ja
saavat sitä yhteistyöhön kannustusta, mutta rahaa ei tule. Ja ilman rahaa on turha odottaa
myöskään ammattitoimijoilta laadukasta ja nopeaa palvelua. Voidaan esimerkiksi olettaa,
että jos nuori, joka tarvitsee tukea, haluaa päästä vaikka työelämään tai koulutukseen, niin
kun meillä nyt ammattikoulujärjestelmästä putoaa noin 15—17 prosenttia joka ikäluokas-
ta pois, niin hän tippuu pois, ei mene ammattikouluun. Ammattikoulua ei saada niin hou-
kuttelevaksi joidenkin nuorten kohdalla, vaikka se tehtäisiin osakoulutustoimintaa olevak-
si tutkinnoksi, koska monet nuoret eivät vain yksinkertaisesti mene sinne kouluympäris-
töön. Siinä mielessä esimerkiksi Suomessa toimii jo hyviä toimijoita, kuten esimerkiksi tu-
tustuin viime syksynä Setlementtisäätiön osakoulutustoimintaan, Samaria ry:n toimintaan,
joissa he eri valmennusmalleilla pystyvät kouluttamaan nuoria sellaiseen valmiuteen, että
nämä voivat muutaman kuukauden tai korkeintaan vuoden koulutuksen saatuaan saada
työpaikan. Ja ne tulokset, mitä näistä heidän koulutusohjelmansa läpikäyneitten nuorten
määristä on, ovat aika huikaisevia, koska parhaimmillaan he pystyvät saamaan 80 prosent-
tia niistä osakoulutuksen käyneistä työelämään kiinni — keskiarvo on kuitenkin jokaises-
sa tapauksessa yli 50.
20



Pöytäkirjan asiakohta PTK 78/2016 vp
Ja nyt kun puhutaan niistä nuorista, jotka ovat tippuneet jo tämän järjestelmän ulkopuo-
lelle — niistä, joita me emme ole saavuttaneet — niin ei voida olettaa, että kunta pystyy
heidät saavuttamaan, vaikka sinne kannettaisiin kuinka paljon rahaa. Se raha ei enää rat-
kaise tätä ongelmaa. Tähän tarvitaan luovuutta ja uudenlaisia toimenpiteitä. Ja minä toivon
sydämestäni ja uskonkin siihen, että ministeri havaitsee tämän näkökulman, että kun me
rupeamme uudistamaan tätä koko järjestelmää, me otamme voimakkaasti ne toimijat mu-
kaan, jotka osaavat kohdata ne nuoret ja viedä heidät maaliin saakka, vaikka he kompuroi-
sivat kuinka monta kertaa. Siinä eivät koulutukset auta, siinä eivät auta mitkään asemat ei-
vätkä kokemukset, vaan siihen tarvitaan pohjimmiltaan vain ihminen, luotettava aikuinen,
joka pystyy rakastamaan ja välittämään siitä nuoresta ja viemään hänet niitten kompuroin-
tien kautta maaliin saakka.

Arvoisa puhemies! Tästähän voitaisiin paljonkin puhua, mutta tästä varmaan puhutaan
nuorisotakuuryhmässä enemmän ja tullaan varmasti esittämään myös ministerille jotain ra-
dikaalisia toimenpiteitä näitten järjestelmien tueksi, mitä me olemme nyt tähän yhteiskun-
taan jo rakentaneet.

Toinen asia, minkä haluaisin tässä nostaa esiin, on tämä vähemmän mielenkiintoinen
asia varmasti itsellenikin, mutta pakko tästä on puhua, kun on tästä niin paljon saanut pos-
tia. Se on tämä poliittisten nuorisojärjestöjen saama tuki. Nyt edustaja Elohan tästä jo mai-
nitsi tässä puheenvuorossaan, että OKM on usean vuoden ajan asettanut Perussuomalaiset
Nuoret muihin yleisavustuksen hakijoihin verrattuna eriarvoiseen asemaan. Tästähän on
tullut myös korkeimman hallinto-oikeuden päätös, ja siinä mielessä, että 2014 annettu pää-
tös on kuitenkin lainvoimainen ja lisäoikeudenkäynti on tulossa näistä muistakin hake-
muksista, tuntuu vähän kiusalliselta tästä asiasta puhua. Mutta minä itse haluaisin oikeas-
taan niin, että me emme antaisi poliittisille nuorisojärjestöille millään tavalla rahaa täältä
suoraan automaattisesti, vaan ne joutuisivat käymään sen saman prosessin kuin joka iki-
nen nuorisojärjestö joutuu avustusta hakiessaan käymään. Me sanomme kyllä, että ne jou-
tuvat käymään ja ne tekevät sen hakemuksen ja ne arvioidaan, mutta kuitenkin se arvioin-
tiperuste on, uskallan sanoa, hiukan erilainen kuin muilla nuorisojärjestöillä kuitenkin.
Siellä on perinne syntynyt siitä, että jotkut järjestöt saavat automaattisesti jopa 600 000 tai
500 000 euroa tai lähes 700 000 euroa riippumatta siitä, että jäsenmäärä on tippunut vaik-
ka 40—50 prosenttia vuosien saatossa. Siinä mielessä tämmöinen tasa-arvoinen kohtelu
näitten osalta olisi ihan kohtuullista, koska tästä tulee semmoinen kiusallinen tilanne, itse
kun olen valtiovarainvaliokunnan jäsen ja nuorten asioitten puolestapuhuja: me emme ha-
luaisi tällaista asiaa käydä keskusteluissa, kun me käymme valtion budjettia sitten tuolla
jaostossa ja muualla läpi. Toivoisin, että tämä asia tulisi korjattua muulla tavalla kuin mei-
dän keskinäisten keskusteluitten kautta.

Arvoisa puhemies! Olen tosi kiitollinen siitä, että kunnat ovat lisänneet kuitenkin omia
määrärahojaan nuorten hyväksi. Osaltaanhan se johtuu tietysti siitä, että tämä etsivä nuo-
risotyö on tullut pakolliseksi kunnille jo joitain vuosia sitten. Mutta täytyy kuitenkin se
mainita, että kuntien käyttämä rahamäärä on kymmenen vuoden aikana, jos ei nyt lähes
tuplaantunut, niin on siihen tullut yli kolmannes kuitenkin lisää. Tällä hetkellä se muistaak-
seni oli noin 220 miljoonaa, jota kunnat käyttävät näitten nuorten palveluitten järjestämi-
seen. Ja uskon, että avoimella mielellä ja rohkealla, innovatiivisella avauksella me voim-
me luoda myös sellaisen järjestelmän tähän maahan, joka oikeasti saavuttaa ennen kaikkea
nämä syrjäytyneet nuoret ja siellä riskissä olevat nuoret, mutta se vaatii rohkeutta myös vir-
21



Pöytäkirjan asiakohta PTK 78/2016 vp
kamiehiltä tehdä uudenlaisia avauksia ja ottaa vähän riskejä, koska riskejä ottamatta mi-
kään ei tule muuttumaan.

15.28 Ritva Elomaa ps: Arvoisa puhemies! Edustaja Niikolla oli todella tärkeä puheen-
vuoro. Tärkeintä ei aina ole raha ja koulutuskaan, vaan kaikkein tärkeintä ovat ne välittä-
vät ihmiset nuorenkin ympärillä.

Arvoisa puhemies! Uudistetun nuorisolain tavoitteeksi on muun muassa mainittu nuor-
ten osallisuuden ja vaikutusmahdollisuuksien edistäminen, yhteisöllisyyden ja itsenäisty-
misen tukeminen sekä nuorten yhdenvertaisuuden ja kasvuolojen parantaminen. Nämä
kaikki ovat hyvin kannatettavia päämääriä, ja toivon todella, että näitä asioita voidaan lain
avulla parantaa. Kiitänkin ministeriä siitä, että tätä nuorisolakia nyt uudistetaan. Se on to-
della tarpeen.

Edellinen nuorisolaki on vuodelta 2006, jolloin elimme nuorten näkökulmasta varsin
erilaista aikaa. Taloustilanne yhteiskunnassa ja monissa perheissä oli parempi ja digitaali-
set pelit ja laitteet eivät olleet aivan niin yleisiä kuin tänä päivänä. Uudistettu nuorisolaki
vastaakin nuorten muuttuneeseen toimintaympäristöön hyvin. Syrjäytymisen estäminen
lienee kuitenkin lain tärkeimpiä tavoitteita, ja tähän tarkoitettu viranomaisten yhteistyö ja
varhainen puuttuminen saattavat antaa nuorille uutta tarmoa. Etsivää nuorisotyötä on myös
tärkeää ylläpitää ja kehittää. Näin tavoitetaan monia nuoria, jotka ovat ideoiden ja pienen
työntöavun tarpeessa.

Nuorten työpajat ovat myös erinomainen tapa tavoittaa nuoria. Lakiehdotuksessa tode-
taan, että nuorten työpajatoimintaa on toteutettu useilla paikkakunnilla yli 30 vuotta.
Vuonna 2015 työpajatoiminnan järjestäjiä on lähes 230 ja toimintaa on 281 kunnalla. Laa-
jan kattavuuden kautta myös hieman syrjäisemmillä seuduilla asuvilla nuorilla on mahdol-
lisuus päästä ohjattuun työpajatoimintaan mukaan.

Myös tasa-arvon ja vaikuttamismahdollisuuksien edistäminen on erityisen tärkeää, kun
perheiden tuloerot kasvavat ja nuorilla on hyvin erilaiset lähtökohdat elämään. Esimerkik-
si urheiluharrastuksiin pitäisi mielestäni kaikilla nuorilla olla mahdollisuus lompakon pak-
suudesta riippumatta. Liikunnan merkitystä ei voi nuorten kasvatuksessa yliarvioida. Lii-
kunnan aktiivinen mukaan ottaminen nuorisotyöhön on keskeistä. Liikunta edistää nuor-
ten fyysistä ja henkistäkin hyvinvointia. Syrjäytymisen estämiseen voidaan vaikuttaa myös
saamalla nuoret harrastusten piiriin. Nuorisojärjestöt ja vapaaehtoistoimijat ovat avainase-
massa. Moni nuori tarvitsee tsemppaajaa. Vapaaehtoistoimintaa ei saa vaikeuttaa tulevai-
suudessakaan.

Kuten totesin, nuorisojärjestöt ovat merkittävä vaikutusväylä nuorille ja niiden asema
nuorten yhteiskunnallisessa osallistumisessa on keskeinen. On kuitenkin huomattava, että
kaikkia nuorisojärjestöjä ei valitettavasti kohdella rahoituksen osalta tasa-arvoisesti. Näin
on etenkin poliittisten nuorisojärjestöjen kohdalla. Tasa-arvo niidenkin osalta olisi suota-
vaa. Kuten Niikko ja Elo jo aikaisemmin ovat todenneet, niin Perussuomalaiset Nuoret on
kärsinyt jo vuosia tästä epätasa-arvosta tuen suhteen, ja haluankin uskoa, että tämä asia on
tulevaisuudessa korjaantumassa.

Nuorisolaissa on otettu huomioon myös digitaalisuus. Uusi digitaalinen toimintaympä-
ristö, jossa nuoret viettävät suuren osan ajastaan, on todella otettava huomioon. Samalla on
kuitenkin järkevää pitää digihurmoksessa huolta siitä, että perinteinen kirjoitustaito ja
myös lukutaito ovat tulevaisuudessa vahvoilla.
22



Pöytäkirjan asiakohta PTK 78/2016 vp
Yhteisöllisyys on otettu keskeiseksi lähtökohdaksi lainvalmistelussa, hyvä näin. Toimi-
malla yhteistyössä muiden kanssa nuori oppii parhaiten hyvän kansalaisen perustaitoja.
Kysymyksiä herättää kuntien tasa-arvoinen, tasavertainen mahdollisuus toteuttaa nuoriso-
lain vaatimia toimenpiteitä. Toimintamallit eivät ole ilmaisia, ja kuten hyvin tiedämme, on
kuntien välillä merkittäviä varallisuuseroja. Olisi keskeistä pitää huolta siitä, että kaikilla
nuorilla olisi mahdollisuus päästä nuorisotyön ja -toiminnan piiriin asuinpaikasta riippu-
matta.

Arvoisa puhemies! On myös tehtävä työtä sen eteen, että toisten kunnioittaminen, hyvät
käytöstavat, elämän arvostus ja empatia kuuluvat nuorten arvoihin. Tässä työssä on nuo-
risotyön lisäksi keskeinen merkitys kodilla ja koululla. — Kiitos.

15.34 Saara-Sofia Sirén kok: Arvoisa puhemies! Tosiaan on  mukava  aloittaa tämä
syysistuntokausi tällaisella lakiesityksellä, josta tuntuu vallitsevan näin mukava yhteisym-
märrys yli puoluerajojen. Eli käsittelyssä on nuorisolaki, jonka valmistelusta on tänään
täällä salissa jo monessa puheenvuorossa kiitelty ahkeraa ja osaavaa ministeri Grahn-Laa-
sosta — jos ministeriä on tarpeen jollakin määreellä määritellä. Tämän lain valmistelu on
osoittanut, että ministeri on myös osallistava ja hän on valmistelussa ottanut nuoret itsensä
mukaan, niin että tämä laki on myös nuorten näköinen, niin kuin nuorisolain täytyykin olla.

Uusi nuorisolaki tulee tarpeeseen, ja se vahvistaa tätä vanhaa, nykyistä lakia siltä osin,
kun laki on jäänyt ajasta ja osoittautunut toimimattomaksi tässä vuosien saatossa. Ajat
muuttuvat, ja siltä osin täytyy näitä lakejakin tarkistaa. Tämä uusi laki myöskin selkeyttää
valtion ja kunnan välistä vastuunjakoa sen osalta, mikä tulee esimerkiksi nuorisotyöhön.

Itse minä olen kantanut — tämän nuorisolain valmistelun osalta mutta myös liittyen tä-
hän kuntalain kirjaukseen nuorisovaltuustoista — huolta siitä, millä tavalla varsinkin siel-
lä kunnissa voidaan aidosti varmistaa, että nuorilla on oikeat vaikutusmahdollisuudet.
Tämä on ollut sikäli haasteellista, koska on ymmärrettävää, että tämänkään lain osalta ei
voida, ei oikein ole mahdollisuutta säätää uusia tehtäviä ja velvoitteita kunnille vanhojen
päälle. Mutta tämä uusi laki antaa kunnille kuitenkin paremman mahdollisuuden toteuttaa
nuorisotyötä paikalliset olosuhteet huomioon ottaen.

Minä haluan kuitenkin kiinnittää huomiota tähän lain vaikuttavuuteen ja siihen aitoon
vaikuttamiseen, koska siihen me voimme kaikki, erityisesti siellä kunnan päätöksenteossa-
kin, jatkossa vaikuttaa. Uuden nuorisolain keskeisenä tavoitteenahan on vahvistaa nuorten
mahdollisuutta osallistua ja vaikuttaa yhteiskunnassa. Näitä mahdollisuuksia osallistua ja
vaikuttaa vahvistetaan uudessa laissa kuntien lisäksi aikaisempaa selkeämmin ennen kaik-
kea valtionhallinnossa, mutta kyllä siellä kuntien osaltakin voidaan edelleen näitä vaiku-
tusmahdollisuuksia kehittää. Nuorten yhteiskunnallisen osallisuuden toteutumisessa tulee-
kin olemaan ihan keskeistä se, millä tavalla tämä uusi nuorisolaki ryhdytään toimeenpane-
maan kunnissa. Uudistuksen yhteydessä olisi olennaista kiinnittää huomiota myös nuorille
suunnattujen osallistumismahdollisuuksien vaikuttavuuteen, jotta se osallistuminen ei jää
näennäiseksi tai päälleliimatuksi, miten hirveän helposti käy, jos perustetaan nuorille joi-
tain muusta päätöksenteosta irrallisia, omia vaikuttamisen paikkoja.

Nuorten osallistumisesta, vaikuttamisesta ja kuulemisesta säädetään ottaen huomioon
tämä kuntalaissa mainittu nuorisovaltuustomahdollisuus, se voi olla myös joku muu vai-
kuttajaryhmä nuorille, mutta monessa kunnassa tähän nuorisovaltuustoratkaisuun on pää-
dytty, ja ihan hyvä niin, koska nuorisovaltuustoista on varsin hyviä esimerkkejä, hyviä ko-
kemuksia monesta kunnasta. Täytyy kuitenkin huomioida, että se nuorisovaltuuston perus-
23



Pöytäkirjan asiakohta PTK 78/2016 vp
taminen ei yksinään riitä vaan pitää turvata sen nuorisovaltuuston toimintaedellytykset ja
sitten sen nuorisovaltuuston toiminnan aito linkki siihen varsinaiseen päätöksentekoon, jo-
hon nuorilla ei ole mahdollisuutta osallistua esimerkiksi kuntien tai kaupunkien valtuus-
toissa. Eli se vaikuttaminen ei saa jäädä näennäiseksi, ja se meidän täytyy turvata siinä toi-
meenpanossa. Helposti tosiaan ajatellaan, että kun varmistetaan, että jokaisessa kunnassa
on se nuorisovaltuusto, niin sillä on tämä osallistumisen ja vaikutusmahdollisuuksien vel-
voite täytetty, mutta näinhän se ei tietenkään vielä ole. Nuorten mielipide voidaan kuulla
vain, jos sitä kuunnellaan. Ja siinä kuulemisessa ja kuuntelussa ratkaisu ei ole se, että nuo-
ret keskustelevat vain keskenään. Osallistumismahdollisuuksien ja sen kuulemisen vaikut-
tavuuden parantamiseksi on tärkeätä myös se, että me aikuiset tarkistamme asenteita ja toi-
mintatapoja niin, että nuoret kokevat, että tällä heidän tekemällään työllä oikeasti on mer-
kitystä.

Minä haluaisin lisäksi puhua näistä lain yleisistä tavoitteista aivan lyhyesti. Arvoisa pu-
hemies, lain yleisenä tavoitteena mainitaan monia hyviä, tärkeitä tavoitteita. Haluaisin nos-
taa ennen kaikkea esille kestävän kehityksen, joka on hyvä yleinen yhteiskunnallinen oh-
jenuora nimenomaan niin kuin se tässä lakiesityksessä ymmärretään eli laajasti käsitettynä
huomioidaan taloudelliset, sosiaaliset ja ympäristönäkökulmat ja vastuu näissä kaikissa
kolmessa. Sen lisäksi lain yleisenä tavoitteena mainitaan arvopohjana kulttuurien moninai-
suus ja kansainvälisyys, ja pidän erityisesti näinä aikoina hyvin tärkeänä, että näitä arvoja
— kulttuurien moninaisuutta — pidetään esillä ja vahvistetaan.

15.40 Satu Taavitsainen sd: Arvoisa puhemies! Hyvä ministeri! Suomessa varttuvilla
lapsilla ja nuorilla pitää olla mahdollisuus onnelliseen lapsuuteen ja saada tasavertaiset
eväät myöhempään elämään vanhempien koulutuksesta, taloudellisesta asemasta ja asuin-
paikasta riippumatta. Pidänkin hyvänä nyt esittelyssä olevaa nuorisolakia ja sen henkeä
vahvistaa nuorten osallistumista, kuuntelemista ja yhdenvertaisuutta, mutta laki ei riitä
paikkaamaan niitä puutteita, mitä meillä on muissa peruspalveluissa ja perheiden toimeen-
tulossa vaikuttaen radikaalisti nuorten elämään.

Terveyden ja hyvinvoinnin laitos THL ja Suomen Nuorisotutkimusseura julkistivat elo-
kuun alussa uraauurtavan seurantatutkimuksensa, jossa seurattiin kaikkia Suomessa vuon-
na 1987 syntyneitä noin 60 000 henkilöä sikiökaudelta 25-vuotiaiksi asti sekä heidän van-
hempiaan. Vuonna 87 syntyneiden ikäluokka varttui 90-luvun laman aikana, jolloin työt-
tömyys ja taloudelliset vaikeudet kohtasivat huomattavaa osaa perheistä. Tuolloin lasten ja
perheiden peruspalveluista karsittiin voimakkaasti ja ehkäisevästä työstä tingittiin. Koulu-
laisten terveystarkastuksia vähennettiin, neuvolatyötä karsittiin, lapsiperheiden kotipalve-
lut ajettiin alas, nuorisotaloja laitettiin kiinni ja koulujen ja päiväkotien resursseista ja hen-
kilöstöstä säästettiin. Tätä samaa on tehty myös 2010-luvulla.

Lapsen ja nuoren kehitykseen ja hyvinvointiin vaikuttavat sekä perimä että biologinen,
psykologinen ja sosiaalinen ympäristö. Siihen vaikuttavat myös yhteiskunnalliset päätök-
set sekä perheiden ja sukujen sosiaaliset, aineelliset ja kulttuuriset elämänhallinnan voima-
varat. Ihminen on kokonaisuus, jossa fyysinen ja psyykkinen terveys kietoutuvat yhteen.
Vaikka lasten ja nuorten hyvinvointi lähtee perheiden hyvinvoinnista, on muillakin kehi-
tysympäristöillä, kuten päiväkodilla, koululla, asuinympäristöllä, nuorisotalolla ja harras-
tuksilla suuri merkitys arjen sujumisen ja hyvinvoinnin turvaamisessa. Lapsuusajan koke-
muksilla on selvä yhteys nuorten myöhempään hyvinvointiin.
24



Pöytäkirjan asiakohta PTK 78/2016 vp
THL:n tutkimuksesta käy ilmi, että 90-luvun laman poliittiset päätökset näkyvät. Vuon-
na 87 syntyneistä joka viides eli lähes 12 000 oli 21 vuoden ikään mennessä käyttänyt
psyykelääkkeitä tai käynyt psykiatrisessa erikoissairaanhoidossa. Kaikkiaan noin
15 000:lla eli 26 prosentilla oli merkintöjä rangaistusmääräysrekisterissä tai rikosrekiste-
rissä. 11 000:lta eli 18,5 prosentilta puuttui peruskoulun jälkeinen tutkinto noin viisi vuot-
ta peruskoulun päättymisen jälkeen, ja noin 8 000 heistä ei ole työelämässä.

Lapsuudenaikainen köyhyys on yksittäisistä nuorten aikuisten hyvinvoinnin riskiteki-
jöistä merkittävin. Tämän THL:n tutkimuksen mukaan vanhempien työttömyys sekä talou-
delliset ja terveydelliset vaikeudet lisäävät lasten koulunkäynnin ja mielenterveyden on-
gelmia sekä huostaanottoja. Mitä nuorempi lapsi on ollut perheen kohdatessa taloudellista
puutetta, sitä haitallisempaa se on myöhemmän hyvinvoinnin kannalta, kun mittareina ovat
koulutus, teiniäitiys, rikollisuus ja mielenterveys. Vanhemmuutta kuormittavien tekijöi-
den kasautuminen vaikuttaa erityisesti epäsuotuisalla tavalla nuorten kykyyn kiinnittyä yh-
teiskuntaan.

Terveysongelmat ilmenevät usein vasta pitkän ajan kuluttua. Näin ollen hyvinvoinnin
tukeminen ja ehkäisevä työ pitää aloittaa varhain. Lapsiperheitä tulee auttaa jo ennen on-
gelmien ilmaantumista. Yksilön kannalta tarkasteltuna tänä päivänä suomalainen palvelu-
järjestelmä toimii liian myöhään ja vasta vakavien ongelmien ilmaannuttua. Tämä tulee
korjata.

15.46 Tarja Filatov sd: Arvoisa puhemies! Nuorisotyössä on kyse siitä, että nuorelle tar-
jotaan mahdollisuus muokata omaa tulevaisuuttansa itsensä näköiseksi, ja tuossa työssä pi-
tää nuoren oman toiveen olla keskiössä. Kyse voi olla nuorisopolitiikasta, siitä, miten edis-
tetään nuorten kansalaisuutta, ja siitä, miten ylipäätään vahvistetaan nuorta sosiaalisesti,
olipa kyse elämäntaidoista tai syrjäytymisen ehkäisystä, ja kyse on nuorten itsenäisyyden
ja kasvun tukemisesta.

Jos me nyt mietimme niitä isoja rakenteellisia uudistuksia, jotka liittyvät vaikkapa sote-
uudistukseen, kuntien ja maakuntien välisen työnjaon uudistamiseen, niin haluaisin oike-
astaan haastaa ministeriä miettimään sitä, että entäpä jos nuorten palveluiden lisäksi — oli-
pa kyse nuorisotyöhön liittyvistä palveluista tai koulutuksesta, joka jo on siellä kuntapoh-
jaisesti — keräisimme työllistämispalvelut sinne samaan kassiin ja samaan kokonaisuu-
teen. Koska jos nyt mietimme näillä eväillä, mitä tällä hetkellä on tiedossa, niin kuntiin jää
koulutus, sinne jää nuorisotyö, sinne jäävät työpajat, sinne jäävät ehkäisevä nuorisotyö ja
monet nuorten kasvua tukevat palvelut, mutta jos sieltä siirtyvät työllistämispalvelut maa-
kunnan tasolle, niin meillä tulee aika rankka muuri sen väliin, miten nuorten työllistymistä
edistetään. Sen takia toivoisin, että nuorten työllistämisvastuu ja työvoimapalveluiden vas-
tuu siirtyisi tässä kokonaisuudistuksessa kuntien tasolle, koska uskon, että siellä me voi-
simme rakentaa eheämmän kokonaisuuden, joka nimenomaan ottaisi nuoren tarpeet pa-
remmin huomioon, ja varsinkin, kun siellä kunnissa on yritykset, siellä on asunnot ja siellä
on monet asiat, jotka nuorten elämään liittyvät. Silloin me voisimme tehdä aidosti moni-
alaisen palvelun, joka tukisi nuorta. Jos ajattelee vaikkapa Hämeenlinnaa, missä meillä on
ollut nuorten ja lasten lautakunta, joka on käsitellyt koko tätä sektoria — ja siellä muuten
on ollut nuorisovaltuustojen edustus ihan jokaisessa kokouksessa mukana päättämässä
näistä asioista — niin se on toiminut hyvin, koska se on osannut katsoa kokonaisuutta. Ja
uskoisin, että jos nuorten työllistymispalvelut siirrettäisiin kuntiin, niin syntyisi parempi
kokonaisuus.
25



Pöytäkirjan asiakohta PTK 78/2016 vp
15.49 Anneli Kiljunen sd: Arvoisa herra puhemies! Täällä on todellakin ollut ilo kuun-
nella tätä keskustelua, kun voi todeta, että edustajat niin hallituksesta kuin oppositiosta
ovat olleet tyytyväisiä nuorisolakiin sinällään.

Täällä on nostettu nyt ehkä päällimmäisenä ongelmana työpajatoiminta sekä ehkäisevä
nuorisotyö, joka ihan aiheellisesti on ollut nyt tänään keskusteluissa. Toivon, että kun tämä
syksy etenee — ja kun ministerikin on luvannut täällä, että tähän etsivään nuorisotyöhön ja
työpajatoimintaan haetaan yhteistä ratkaisua ja rahoitus tullaan turvaamaan — niin me
voimme yhteisellä rintamalla tuossa ennen joulua sitten kiittää, että olemme onnistuneet
tässä.

Mutta, arvoisa puhemies, olen Valtakunnallisen työpajayhdistyksen puheenjohtaja tä-
män vuoden alusta ja olen tästä syystä kiertänyt eri puolilla Suomea tutustumassa näihin
työpajoihin ja näihin toimintoihin ja sisältöihin. Ja nyt oikeastaan tältä osin haluaisin vielä
viestittää sen, että kun me puhumme nyt nuorisolaista, niin tähän nuorisolakiin liittyvät
myös meidän työllisyyspolitiikka ja hallituksen nyt antamat muut rahoituslinjaukset, jotka
koskettavat palkkatukea. Tämä palkkatuki ohjautuu pääsääntöisesti yrityksiin, ja tällä het-
kellä työpajoissa on suuri huoli se, että rahoitusta ei sinne enää tule, minkä seurauksena he
eivät pysty palkkaamaan enää palkkatukityöllä nuoria näihin työpajoihin. Käytännössä se
tulee tarkoittamaan myös sitä, että osa näistä työpajoista eri puolilla Suomea joudutaan aja-
maan alas, ja se ei varmasti ole meidän kenenkään tavoite eikä hallituksen eikä eduskun-
nan tavoite, että tästä rahoituksesta ja palkkatuen riittämättömyydestä johtuen tämä työpa-
jatoiminta ja etsivä nuorisotoiminta joudutaan ajamaan alas.

Sitten, puhemies, ministeri puhui Ohjaamo-toiminnasta ja sen valtakunnallistamisesta.
(Puhemies koputtaa) — Tulenko sinne?

Ensimmäinen varapuhemies Mauri Pekkarinen: Pyydän edustajaa siirtymään puhuja-
pönttöön. 2 minuuttia paikalta on se raja, minkä ylittymisen jälkeen joko lopettaa tai siir-
tyy puhujapönttöön. — Edustaja siirtyy puhujapönttöön.

Arvoisa puhemies! Tätä vähän pelkäsin, että aika ei ihan riitä.
Oikeastaan kysyisin ministeriltä vielä: Ministeri mainitsi tästä Ohjaamo-toiminnasta,

joka tällä hetkellä on 30 paikkakunnalla eri puolilla Suomea, ja tämä Ohjaamo-toiminta-
han on tämmöinen matalan kynnyksen palvelupaikka, jossa meidän nuoret saavat ohjaus-
ta, neuvontaa, ja siellä on eri hallinnonalojen — riippuen vähän, miten se on missäkin
alueella koottu — ja toimijoiden tämmöinen, voisiko sanoa, palvelukeskittymä. Ja nyt sit-
ten tässä yhteydessä, kun kiersin näitä työpajoja, kiersin myös näissä Ohjaamoissa. Ja nyt
minun täytyy sanoa, että olen todella harmissani siitä, että tämä Ohjaamo-toiminta — jon-
ka varmaan on tarkoitettu olevan tämmöinen hyvä paikka, joka ottaisi kopin nuoresta, kun
nuorella on erilaisia kysymyksiä — käytännössä ei valitettavasti toimi erityisen hyvin,
vaikka ministeri on ilmeisesti saanut toisentyyppistä tietoa.

Nyt se perusta, minkä takia se ei toimi, on se, että meillä on eri puolilla kuntia jo raken-
nettu tällaisia monialaisia toimijayhteisöjä, ja nyt tämä ohjelma on tuonut tavalla tai toisel-
la myös päällekkäisyyttä näitten palveluiden kehittämiseen ja toimintoihin, minkä takia
kaikki kunnat eivät ole ottaneet näitä. Muun muassa Helsingissä on ainoastaan yksi Ohjaa-
mo, meillä Etelä-Karjalassa Lappeenrannassa on yksi Ohjaamo. Lahdessa se toimii erit-
täin hyvin, se toimii ihan omalla mallilla. Mutta sitten meillä on Tamperetta ja monia mui-
ta paikkakuntia, missä käytännössä ainakin näitten nuorten parissa työskentelevien ihmis-
26



Pöytäkirjan asiakohta PTK 78/2016 vp
ten kannalta nämä toiminnat eivät toimi. Ja sen takia nyt sitten, kun ministeri totesi tässä,
että sitä lähdetään valtakunnallistamaan, toivoisi, että tämä selkeytyisi sillä tavalla, että eri
kunnissa tunnistettaisiin se, mikä sen todellinen rooli ja tehtävä on, eikä sitä koettaisi sillä
tavalla, että kun se on päällekkäistä toimintaa, niin resursseja jaetaan, voisiko sanoa, ei-jär-
kevällä tavalla, ja sen takia sitten tämä toiminta ei ole päässyt syttymään niihin tavoittei-
siin, mitä siitä on haettu.

15.53 Joona Räsänen sd: Arvoisa puhemies! Vaikka en enää itsekään tähän nuorisolain
piiriin kuulu, niin tästä muutaman sanan rohkenee sanoa.

Ensinnäkin voin yhtyä niihin kiitoksiin, mitä täällä on esitetty tämän lain tavoitteista. Ne
ovat erittäin hyviä, ne ovat erittäin kannatettavia, ja siltä osin toivotaan, että tämä laki sit-
ten todella viedään ripeästi myös toimeenpanoon.

Mutta se, mikä täällä on myös noussut esille ja miltä tässä keskustelussa ei voi välttyä,
on tämä resurssipuoli, eli tukevatko ne resurssit tämän lain tavoitteita ja sitä, että todella
nuorten osallisuutta pystytään kasvattamaan. Tähän kyllä liittyvät olennaisesti nuorten
työllisyystilanne ja ne toimenpiteet, mitä siellä pitäisi tehdä. Se on ehkä se viesti, minkä
tästä keskustelusta eteenpäin soisi menevän, että nyt kun hyvä laki saadaan eteenpäin, niin
myös sitten toivottavasti hyvä hallitus osaisi resurssit siihen taata, jotta välttyisimme niiltä
ongelmilta, mitä täällä on hyvin nostettu esille.

Sitten olisin vielä ministeriltä kysynyt. Kun tämän lain käsittelyn yhteydessä on pidetty
vähän suurtakin meteliä siitä asiasta, mikä liittyy lain tavoitteisiin ja niihin niin kutsuttui-
hin toiminnan lähtökohtina oleviin arvoihin, ja kun täältä sana "monikulttuurisuus" piti
vaihtaa muotoon "kulttuurien moninaisuus" ja tätä tietyt poliittiset ryhmät ihan juhlistivat
suurena voittona, niin olisin nyt ministeriltä kysynyt, kun pidän tätä hieman ehkä triviaali-
na asiana: Mikä sitten oikeastaan tässä muuttuu? Vai muuttuuko mikään?

15.55 Ulla Parviainen kesk: Arvoisa puhemies! Moneen kertaan on täällä jo todettu, että
tämä käsittelyssä oleva lakipaketti on toivottu ja odotettu, hyvä kokonaisuus, joka mahdol-
listaa olosuhteiltaan erilaisten alueiden nuorisotyön tekemisen. Meidän onkin syytä tiedos-
taa se, että nykyisellään nuorisotyötä tehdään hyvin erilaisissa olosuhteissa ja erilaisilla re-
sursseilla eri puolilla Suomea. Mutta hyviä käytäntöjä löytyy sekä isoista että pienistä kun-
nista, ja nämä hyvät käytännöthän meillä pitää nyt saada esiin ja hyödyntää niitä.

Yli 30-vuotisen toiminnan jälkeenkään nuorten työpajatoiminnan valtakunnallinen peit-
to ei ole vielä täydellinen. Myöskään nuorisoetsivätoimintaa ei ole vielä joka kunnassa, ja
taitaapa olla jokunen kunta, josta ei löydy kumpaakaan mainituista. Onneksi nämä kunnat
taitavat olla kuitenkin aika vähissä, yhden käden sormilla laskettavissa, mutta meidän pi-
tää etsiä sinnikkäästi kannusteita, jotta asuinpaikasta riippumatta nuorella olisi mahdolli-
suus saada tämän lain tarkoittamia palveluja.

Haluan nostaa tässä esille asian, joka ei varsinaisesti kuulu tähän lakiin: tiedonkulku eri
asiantuntijoiden välillä täytyy saada kohenemaan. Hyvin usein nuori jää vaille rinnalla kul-
kijaa, esimerkiksi nuorisoetsivää, sen vuoksi, että tieto ei kulje. Nuorisoetsivän pitää saada
nykyistä helpommin personoitua tietoa nuorista, jotta hän löytää sen nuoren, joka tarvitsee
aikuista rinnalleen. Nuoret eivät saa olla vain numeroita tilastoissa.

Meidän aikuisten — tässä taidettiin aiemmin todeta, että keski-ikäisten — tulee avata
nuorille mahdollisuuksia paikalliseen osallistumiseen. Nuorethan itse ovat hyvin näppäriä
ottamaan käyttöön erilaisia työtapoja. He eivät aristele yhteydenpitoa verkossa tai bitti-
27



Pöytäkirjan asiakohta PTK 78/2016 vp
maailmassa. Esteet taitavat useimmiten olla meidän aikuisten korvien välissä. Tähän liit-
tyy se, että aikuisen pitää olla tavoitettavissa myös muuna aikana kuin virka-aikana, myös-
kin siellä netissä käytävään keskusteluun.

Peruskoulun oppilaskunta on ensimmäinen askel järjestäytyneenä vaikuttamiskanava-
na. Oppilaskunnan työn tukemiseksi tarvitaan asiaan vihkiytyneitä koulun aikuisia ja ihan
oikeita asioita. Eli koululaisten ja nuorten pitää saada käsitellä sellaisia asioita, joihin he
ihan oikeasti voivat vaikuttaa ja kohtuullisen nopeasti vielä näkevät oman toimintansa vai-
kutuksen. Vielä parempi olisi, että he itse voisivat olla toteuttamassa näitä hankkeita.

Nuorten kuuleminen on monessa kunnassa arkipäivää. Niin pitää olla, mutta siellä on
vielä paljon kehitettävää. Monissa kunnissa on viisaasti otettu nuoret mukaan lautakuntien
valmistelutyöhön tasavertaisina muiden päättäjien kanssa. Ja kuten jo aiemminkin todet-
tiinkin, lähes kaikki kunnissa päätettävät asiat ovat jollain tavalla myöskin nuorten asioita.

15.59 Anna Kontula vas: Arvoisa puhemies! Haluaisin puhua hieman demokratiakasva-
tuksesta, joka ei uudessa laissa ole sen huonommalla tolalla kuin aikaisemminkaan, mutta
valitettavasti ei juuri paremmallakaan.

Meidän koko lapsiin ja nuoriin suuntautuvan demokratiakasvatuksen ja demokratiakä-
sityksen iso ongelma ja kompastuskivi on se, että aikuisten maailmasta käsin me oletam-
me, että nuoret ajattelevat samalla tavalla; että koulun oppilaskunnassa kuka tahansa 7-
vuotias on kykenevä edustamaan kaikkia ekaluokkalaisia, ehkä tokaluokkalaisiakin; että
nuorisovaltuustossa kuka tahansa laajasalolainen nuori kykenee kertomaan laajasalolais-
ten nuorten todellisuudesta; että se, että meillä on iältään nuori henkilö lautakunnassa, tar-
koittaa, että nuorten ääni kuuluu lautakunnassa yleisesti. Käytännössä ne nuoret, jotka
osallistuvat näihin demokratian performansseihin, joita nuorille järjestetään, ovat yleensä
kotoisin perheistä, joissa poliittinen aktiivisuus on arkipäivää ja jotka varsin usein ovat
ylemmän keskiluokan perheitä. Tutkimusten mukaan lasten keskuudessa kuitenkin mieli-
piteet ja näkökannat asioihin poikkeavat toisistaan ihan yhtä laajalla kirjolla kuin aikuisten
maailmassakin. Nuorisovaltuuston kokoaminen tällaisin periaattein olisi aivan sama kuin
me kokoaisimme meidän eduskunnan sillä perusteella, että kuka tahansa 40-vuotias tam-
perelainen pystyy hyvin puhumaan kaikkien nelikymppisten tamperelaisten puolesta, ehkä
jopa lempääläläisten. Tällainen demokratiakäsitys edustaa pikemminkin yksipuoluejärjes-
telmää kuin monipuoluejärjestelmää, ja sille on ominaista, että se pikemminkin piilottaa
mielipide-eroja kuin kasvattaa lapsia hyödyntämään niitä ja pääsemään debatin kautta vii-
saampiin ratkaisuihin kuin mitenkä yhden äänen, yhden mielipiteen todellisuudessa voi-
daan päästä.

Toinen fakta on, että niin ikään kuin sosiaaliluokkaankin liittyvät yksilön ominaisuudet
korreloivat suoraan siihen, kuinka paljon henkilö luottaa virallisiin demokraattisiin elimiin
ja kuinka paljon hän on valmis ja halukas osallistumaan niihin esimerkiksi äänestämällä tai
jopa asettumalla itse ehdokkaaksi. Tämä on täysin luonnollista, koska jos ihminen kokee,
että järjestelmä ei tuota hänelle mitään positiivista, ei tarjoa hänelle väylää parantaa omaa
ja läheistensä asemaa, silloin järkevä ihminen tietysti suuntaa energiansa sellaisiin vaikut-
tamisen muotoihin, sellaisiin käytäntöihin, joiden kokee paremmin vastaavan tähän tarpee-
seen. Tästä johtuu, että meidän pitäisi suhtautua hyvin vakavasti siihen, että nuoret, voi sa-
noa, jopa hyljeksivät meidän perinteistä demokraattista järjestelmää. Se kertoo epäluotta-
muksesta, se kertoo vallattomuuden tunteesta, ja ennen kaikkea se kertoo ihan valtavasta
28



Pöytäkirjan asiakohta PTK 78/2016 vp
muutostarpeesta tässä järjestelmässä, ei suinkaan siinä, kuinka hyvin me osaamme ai-
vopestä meidän nuoret siihen.

16.03 Kimmo Kivelä ps: Arvoisa puhemies! On oikeastaan varsin hieno asia, että näin
aloittaessamme syksyn istuntokautta ensimmäisenä asiana on nuorisolaki ja että se on he-
rättänyt näin paljon kiinnostusta eri näkökulmista. Tässä salissa on käytetty jo 50 puheen-
vuoroa tähän mennessä ja hyvin erilaisista näkökulmista on asioita tuotu esiin: ihan nuor-
ten arjesta selviämiset, tulevaisuuden mahdollisuudet, on kuultu sosiologista analyysia, on
tehty kehittämisideoita ja näin edelleen. Oikeastaan tämä on varsin hyvä merkki, että tässä
salissa on huoli ja vastuuntunne nuorista. Ja ennen kaikkea se ajattelu on ollut monissa, että
ei tehdä lakia nuoria varten vaan että nostetaan näin, että nuori entistä enemmän elämäs-
sään voisi olla subjektina.

Tuossa debatin aikana itse toin esille tuon perimmäisen kysymyksen: kuka viime kädes-
sä oikeastaan ottaa kopin nuorista? Ja ministeri tähän vastasi, että juuri tämä Ohjaamo-toi-
minta ja sen kehittäminen ja laajentaminen on se vastuullinen, realistinen tie. Tähän liit-
tyen kysyisin ministeriltä: missä määrin nykyisin esimerkiksi tietosuojakysymykset ovat
esteenä, että tällainen Ohjaamo-toiminta ei parhaalla mahdollisella tavalla ole nuoria pal-
velemassa?

16.05 Marisanna Jarva kesk: Arvoisa rouva puhemies! Tänään on käyty hyvää keskus-
telua nuorison tilanteesta ja siitä, miten me voimme täällä valtakunnan tasolla viedä eteen-
päin myös tätä nuorisopuolta. Tietenkin työllistymismahdollisuudet on iso asia, mutta sit-
ten ovat nämä kaikki tukitoimet, mitä sitten siellä puolella voidaan tehdä, ja tämän etsivän
nuorisotyön osalta on kyllä todettava, että on mielenkiintoista, mitä tuolla työmarkkinajär-
jestöjen esityksessä sitten tulee tähän asiaan liittyen, että miten siellä puolella voidaan vie-
dä eteenpäin sitä mallia, koska sitä pidetään kuitenkin hyvänä. Silloin 2011 kun tuli tämä
mahdollisuus, kuitenkin säädettiin, että tämä työ on vapaaehtoista kuntien tekemänä ja kui-
tenkin resurssit pitää turvata tähän, vaikka hyvä ajatus ja kehityskulku omastakin mieles-
täni olisi se, että tätä pitää olla kattavasti tarjolla valtakunnallisesti, koska, kuten sanottua,
se maksaa itsensä kyllä takaisin.

Vierailimme pari viikkoa sitten Oulussa tuolla Suomen ensimmäisessä tämmöisessä
nuorisopuolen Ohjaamossa, jossa on koottu moniammatillisesti nämä kaikki nuoria tuke-
vat toiminnot viranomaispuolelta ja nuorisotyön puolelta. Ne tuloksethan ovat merkittäviä
siellä, ja mitä sieltä terveisiä tuli ammattilaisilta, ne koskivat nimenomaan edelleen tätä eri
viranomaisten välistä tiedonsaantia, josta tässä hallituksen lakiesityksen tekstissäkin puhu-
taan. Hyviä kokeiluja tähän asiaan liittyen on, mutta, kuten me tiedämme, sekä nuorten että
lasten puolella on edelleen tukitoimissa ja auttamistyössä viranomaisten kesken ongelmia
siinä, että tämä tiedonsaanti ei toimi, ja traagisiakin tilanteita syntyy, kun jääpi tiedosta-
matta pahoja tilanteita perheessä. Myös nuorten osalta tässä on ongelmia eri toimijoitten
välillä, niin kuin eri työllisyystoimijoitten ja valtion ja kuntien viranomaisten kesken. Eli
tämä tiedonsaanti on sellainen asia, joka pitäisi saada kyllä valtakunnallisesti ratkaistua.
(Puhemies koputtaa)

Haluaisin vielä sanan tuosta maakuntavaltuustoasiasta sanoa. Erinomainen avaus on se,
että siellä puolella tulisivat maakuntavaltuustoihin nämä nuorten...
29



Pöytäkirjan asiakohta PTK 78/2016 vp
Puhemies Maria Lohela: Nyt kyllä pitäisi, anteeksi, edustaja Jarvan jo siirtyä sitten jat-
kamaan puhetta tänne puhujapönttöön, jos haluatte.

No niin, minäpä siirryn sitten. — Niin, arvoisa puhemies, jatkaakseni vielä noista vai-
kuttamismahdollisuuksista: Olen itse ollut maakuntavaltuuston jäsen tuolla Kainuussa,
kun meillä oli Kainuussa tämä maakuntahallintokokeilu silloin. Hyviä tuloksia tuli siinä,
mutta myös käytiin keskustelua siinä silloin tästä nuorten osallistumisesta, ja meillähän pe-
rustettiin myöskin sitten — olin osin siinä mukana perustamassa — nuorten oma tämmöi-
nen... maakunnallisesta nuorisofoorumista puhutaan tällä hetkellä, että virallista valtuus-
toa ei tällä hetkellä ole nyt sitten. Mutta jäi toimimaan kuitenkin tämmöinen nuorten vai-
kuttajaverkosto. Siellä he pystyvät alueellisesti sitten paljon laajemmin ottamaan kantaa
asioihin, jotka nuoria koskettavat. Se on hyvä asia.

Mutta siihenkin pitää saada semmoista runkoa. Semmoista on mietitty, että kuka niissä
sitten toimii aikuisten puolelta tämmöisenä toimijana ja tukijana, nuorisopuolelta tai esi-
merkiksi koulutuspuolelta. Itse olen ollut esimerkiksi Kajaanin nuorisovaltuuston jäsen ai-
koinaan viitisentoista vuotta sitten, ja on sanalla sanottava, että jos ei siinä ole nuorisotyön-
tekijä tai joku muu ammattilainen mukana reilusti sitä kuitenkin auttamassa ja viemässä
eteenpäin, että mihin nyt kannattaa tarttua, mitkä ovat ne toimintatavat, ja jollei ole sellais-
ta tietynlaista vaikuttamiskoulutusta siihen liittyen — eli ole tavallaan tämmöistä, miten
sen sanoisi, valiokuntaneuvosta tällä nuorisovaikuttajaryhmällä mukana — niin hirveän
vaikea siihen aitoon vaikuttamiseen on sitten mennä eteenpäin. Kyllä niistä helposti tulee
sitten diskojenjärjestäjäryhmiä. Minulla on oma kokemus tästä hyvin vahvasti. Ja jotta
tämä aito osallistuminen ja vaikuttaminen ja siihen päätöksentekoon oikean panoksen an-
taminen on mahdollista, niin siihen tukitoimintaan tarvitaan sitten myös resursseja.

Kaiken kaikkiaan tämä nuorisolain eteenpäinvieminen on hyvä asia. Mutta valiokunta-
käsittelyssä varmaan tulemme ottamaan kantaa sitten vielä myös tähän, miten nimen-
omaan tätä nuorten osallistumista voidaan vielä konkreettisemmin vahvistaa. Ja siellä kun-
tatasolla ja maakuntatasollahan sitten tietenkin tehdään se käytännön kehittämistyö mei-
dän hyvien nuorisotyöntekijöitten ja muitten ammattilaisten avulla.

Puhemies Maria Lohela: Listalla on vielä yksi puheenvuoro pyydettynä. Sen jälkeen mi-
nisteri Grahn-Laasoselle mahdollisuus vastata, jos niin haluatte.

16.10 Sanna Lauslahti kok: Arvoisa puhemies! On todella upeaa, että me olemme pääs-
seet ensimmäisenä hallituksen esittelynä käymään läpi nuorisolakia, meidän nuorten tilan-
netta. Laki on tavoitteiltaan erittäin hyvä, ja nostan muutaman tähän loppuun: tuetaan nuor-
ten kasvua, itsenäistymistä, yhteisöllisyyttä ja kansalaisyhteiskunnassa toimimista, eli mo-
nia hyviä tavoitteita.

Varmasti meillä on jatkossakin kysymyksiä, millä tavalla voimme toimia entistä parem-
min, mutta tältä osin nuorisolaissa hienosti tulee moniammatillisuus, joka on tätä päivää,
että lähdetään pohtimaan siellä ihan vaikka koulutasolla, miten erilaisten ammattilaisten
roolit sovitetaan yhteen nykyistä paremmin. Yhtä lailla täällä nousi kysymys siitä, miten
löytyy se yksi tärkeä henkilö, joka vastaa nuoresta. Se on ehkä semmoinen avainkysymys,
joka tulee ratkaistavaksi. Yhtä lailla on tämä kysymys tiedonkulusta, miltä osin tulee, ja
Sitralla on ollut näitä liputtamis- ja muita hankkeita, joissa on haettu konkreettisia keinoja.
30



Pöytäkirjan asiakohta PTK 78/2016 vp
Ajattelin kuitenkin lopettaa puheenvuoroni Pikku G:n lauluun, siinä oleviin sanoihin,
jossa Pikku G laulaa: "Me ollaan nuoriso, me ollaan tulevaisuus. Kaikki kasvaa, lapset
varttuu. Virheist oppii ja kokemust karttuu. Ketkä meist ei ois ettiny ittee, jokainen meist
on vip."

Puhemies Maria Lohela: Sitten ministeri Grahn-Laasonen, 3 minuuttia.

16.12 Opetus- ja kulttuuriministeri Sanni Grahn-Laasonen: Arvoisa puhemies! Kii-
toksia eduskunnalle näistä hyvinkin rohkaisevista puheenvuoroista. Nuorisolaki — uudis-
tettu, entistäkin parempi nuorisolaki — sai kyllä tässä lähetekeskustelussa hyvän, positii-
visen vastaanoton ja siirtyy nyt sitten seuraavaksi valiokunnan käsiteltäväksi.

Kyllähän se niin on, että tämä nuorten osallisuus on meille yhteinen asia ja sen pitää to-
teutua päätöksenteon kaikilla sektoreilla. Hallituksen nuorisoministerinä olen toisinaan
huolissani siitä, ettei nuorisoasioita niputeta vain ikään kuin nuorisotoimialaan vaan että
nuorten ääni kuuluisi päätöksenteossa kaikilla sektoreilla. Puhutaanpa sitten sosiaali- ja
terveydenhuollosta tai maankäytöstä, asumisesta, rakentamisesta, ihan kaikesta, koulutus-
politiikasta itsestäänselvästi ja niin edelleen, niiden tulisi olla sellaisia politiikan sektorei-
ta, joissa nuorilla on sanansa sanottavana. Eli kaikki politiikka, voi sanoa, on nuorisopoli-
tiikkaa, ja nuorten ottaminen mukaan päätöksentekoon vaatii meiltä päättäjiltä työtä sen
eteen, että nuorten ääni kuuluu.

Täällä käytettiin hyviä puheenvuoroja siitä, miten ei ole olemassa jotain yhtä nuorten
ääntä, vaan on hyvin paljon erilaisia ääniä yhä moniarvoisemmassa yhteiskunnassa. Se on
rikkaus ja vahvuus, mutta se vaatii meiltä sitä, että kuullaan entistä herkemmällä korvalla
erilaisia näkemyksiä, ei ainoastaan yksittäisiä näkemyksiä.

Täällä nousi muutamia kysymyksiä ja havaintoja vielä esiin, ja paljon jää tietysti vielä
myöhempiinkin vaiheisiin käsiteltäväksi.

Ohjaamoista: erittäin tärkeätä tavoitteessa valtakunnallistaa Ohjaamot on se, että löytyy
sellaisia toimivia paikallisia ratkaisuja, joissa ei rakenneta jotain uutta päälle tai päällek-
käistä toimintaa, vaan rakennetaan semmoiset verkostoyhteistyömallit, joilla nuorten pal-
velut ovat mahdollisimman helposti saavutettavissa meidän nuorille, ja että Ohjaamoista
käsin voidaan ohjata nuoret oikealle polulle, elämässä eteenpäin, niin että on yksi paikka,
jonne mennä, josta voi saada apua ja tukea. Mutta tässä meillä on iso työ vielä edessä.

Samoin uusi nuorisotakuutyöryhmä tuottaa varmasti uusia ehdotuksia, joihin toivon,
että suhtaudutaan ennakkoluulottomasti, niin että syntyisi myöskin semmoisia uusia aja-
tuksia. Viime hallituskaudella asetettiin tämä nuorisotakuutavoite, mutta selvää on, ettei se
tullut valmiiksi neljässä vuodessa, vaan siinä oli paljon puutteita. Niitä pyritään nyt tilkit-
semään ja kehittämään tätä toimintaa niin, että nuorten parissa työskentelevät entistä vah-
vemmin toimisivat yhdessä niin, että yksilölliset polut ja apu tavoittaisivat jokaisen nuo-
ren.

Samoin kannatan kaikkia niitä erilaisia osallisuuden muotoja, olivat ne sitten nuoriso-
valtuustoja, oppilaskuntia tai uuteen maakuntaan rakentuvaa nuorten demokratiaa ja erilai-
sia vaikuttamisväyliä, jotta me saamme nuorten äänen paremmin kuulumaan kaikilla pää-
töksenteon tasoilla.

Kiitoksia tästä keskustelusta. Palaamme nuorisolakiin sitten, kun eduskunta on ehtinyt
asiaan vielä syvällisemmin paneutua.
31



Pöytäkirjan asiakohta PTK 78/2016 vp
16.15 Anders Adlercreutz r: Tack, fru talman! Tämä lakipakettihan on, kuten edustaja
Gustafsson tuossa sanoi, varsin ok kokonaisuus, ja tässä on hyviä tavoitteita, esimerkiksi
tämä kulttuurisen moninaisuuden edistäminen, on se sitten sitä tai monikulttuurisuutta.

Haluaisin hieman kysyä tästä etsivästä nuorisotyöstä. Hallituksen tavoitteissahan on kai-
keti sanottu, että sen pitäisi kattaa koko maa. Se on kuitenkin ollut raskaiden leikkausuh-
kien alla nyt kahdessa budjettikäsittelyssä. Niitä uhkiahan on hieman saatu sitten torjuttua
käsittelyissä. Miten näette: miten tämä tavoite, että se kattaisi koko maan — joka on näh-
däkseni hyvin tärkeä tavoite tämän alueellisen yhdenvertaisuuden kannalta — on yhteen-
sovitettavissa tämän tiukan taloustilanteen ja ilmeisen leikkaushalun kanssa? — Kiitos.

Puhemies Maria Lohela: Ministeri Grahn-Laasonen, minuutti riittänee.

16.16 Opetus-  ja kulttuuriministeri Sanni  Grahn-Laasonen (vastauspuheenvuo-
ro): Arvoisa puhemies! Tätä aihetta on käsitelty tässä salissa jo runsaan tovin, ja olen vas-
tannut tähän rahoitukseen liittyvään kysymykseen jo useamman kerran. Hallituksen tahto-
tila on se, että voisimme turvata etsivän nuorisotyön, työpajatoiminnan ja nuorten aikuis-
ten osaamisohjelman rahoituksen, ja tähän asiaan tullaan palaamaan seuraavan kuukauden
aikana.

Keskustelu päättyi.

Asia lähetettiin sivistysvaliokuntaan, jolle perustuslakivaliokunnan on annettava lausunto.
32


