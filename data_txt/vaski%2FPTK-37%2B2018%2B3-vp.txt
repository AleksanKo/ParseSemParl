















































DEMDDFC.tmp.xml


Pöytäkirjan asiakohta PTK 37/2018 vp
Pöytäkirjan asiakohta 

PTK 37/2018 vp

Täysistunto

Keskiviikko 18.4.2018 klo 13.59—21.59

3. Hallituksen esitys eduskunnalle laiksi alueiden kehittämisestä ja kasvupalveluista ja 
eräiksi siihen liittyviksi laeiksi

Hallituksen esitys HE 35/2018 vp

Lähetekeskustelu

Puhemies Paula Risikko: Lähetekeskustelua varten esitellään päiväjärjestyksen 3. asia.
Puhemiesneuvosto ehdottaa, että asia lähetetään hallintovaliokuntaan, jolle perustuslakiva-
liokunnan, liikenne- ja viestintävaliokunnan, maa- ja metsätalousvaliokunnan, talousvalio-
kunnan ja työelämä- ja tasa-arvovaliokunnan on annettava lausunto.

Asia pyydettiin pöydälle tähän täysistuntoon 11.4.2018 pidetyssä täysistunnossa.
Lähetekeskusteluun varataan 2 tuntia eli kello 14—16. Mikäli puhujalistaa ei ehditä an-

netussa ajassa käydä loppuun, asiakohdan käsittely keskeytetään ja sitä jatketaan tämän
päivän istunnossa muiden asiakohtien tultua käsitellyiksi. Jos keskustelu asiasta puoles-
taan päättyy ennen sille varatun määräajan päättymistä, siirrytään päiväjärjestyksessä seu-
raavaan, 4. asiakohtaan. 

Muistutan edustajia uusista, tänään voimaan tulleista puheaikasuosituksista, joiden mu-
kaisesti esittelypuheenvuorojen suositeltava pituus on enintään 10 minuuttia ja puhujako-
rokkeelta pidetyn puheenvuoron suositeltava pituus on enintään 7 minuuttia. Paikalta pi-
detyn puheenvuoron pituus on enintään 3 minuuttia.

Keskustelu

14.02 Hanna Sarkkinen vas: Arvoisa puhemies! Kasvupalvelulakiesitys herättää enem-
män kysymyksiä kuin tarjoaa vastauksia. Se johtuu osittain siitä, että antamatta on esitys
kasvupalveluiden rahoituksesta sekä työllisyyspalveluiden varsinaisesta sisällöstä. Koko-
naisuutta on erittäin vaikea arvioida ilman tietoa esimerkiksi siitä, mitä tapahtuu kuntien
työttömyyssakoille tai miten palkkatukimäärärahoja tulevaisuudessa käytetään tai millai-
nen työnhakijan palveluprosessi on uudessa järjestelmässä. Meillä ei ole myöskään tietoa
vielä siitä, miten viranomaispäätöksenteko, kuten tukien maksatukset, sovitetaan yhteen
yksityistettävien työllisyyspalveluiden kanssa. Miten eduskunta voi arvioida kasvupalve-
lulakia, kun meille ei ole annettu vastauksia näihin olennaisiin kysymyksiin?

Arvoisa puhemies! Suuri huoli kasvupalveluiden suhteen liittyy rahoitukseen. Nykyisin
valtion TE-palveluiden hoitamat työllisyyspalvelut ja elyn kasvupalvelut siirretään maa-
kuntien vastuulle, ja niiden rahoitus siirretään maakunnille yleiskatteellisena valtionosuu-
tena. Vaarana on se, että työllisyyden hoitoon ja yrityspalveluihin nykyään käytetyt rahat
käytetään jatkossa muihin tarkoituksiin, lähinnä sosiaali- ja terveydenhuoltoon. Uhka on
todellinen, sillä hallituksen sote-malli kasvattaa kuluja, mutta rahoitusta leikataan, ja toi-
saalta sote-palvelut ovat vahvasti lakisääteisiä subjektiivisia oikeuksia, toisin kuin kasvu-
 Tarkistettu
4.0



Pöytäkirjan asiakohta PTK 37/2018 vp
palvelut ja työllisyyden hoito. Kun maakunnilta loppuu raha eikä niillä ole verotusoikeut-
ta, jonka kautta kassaa tilkitä, jää ainoaksi mahdollisuudeksi leikata ensimmäisenä muista
palveluista, esimerkiksi työllisyyden hoidosta tai kotouttamisesta. Nämä rahoitukseen liit-
tyvät uhkakuvat voitaisiin kuitenkin välttää esimerkiksi antamalla maakunnille verotusoi-
keus tai korvamerkitsemällä työllisyyden hoidon ja kotouttamisen rahoitus valtionosuuk-
sissa.

Arvoisa puhemies! Hallituksen esityksessä todetaan, että uudistuksen tavoitteena on
avata kasvupalveluiden markkinoita ja lisätä kilpailua. Maalaisjärjellä olisin kuvitellut,
että lain tavoite on parantaa työllisyyspalveluita ja lisätä maakuntien elinvoimaa ja tukea
aluekehitystä. Mutta ei, hallituksen tavoite on avata markkinoita. Se toki selittää monia
tehtyjä valintoja. Se selittää esimerkiksi sen, miksi maakunnat pakotetaan erottamaan jär-
jestäjä ja tuottaja toisistaan totaalisesti, vaikka kunnissa on vastaavista tilaaja—tuottaja-
malleista huonoja kokemuksia. Markkinoita halutaan avata erityisesti työnvälitykseen ja
työttömien ohjaamiseen ja palveluun liittyen, vaikka hallituksen esityksen perusteluissa to-
detaan, että kansainvälisten tutkimusten perusteella ei ole näyttöä siitä, että yksityinen työ-
voimapalvelu olisi parempaa. Kyse on siis ideologiasta, ei paremmista palveluista tai kus-
tannustehokkuudesta. Miksi palveluiden ulkoistaminen on asetettu uudistusta ohjaavaksi
tavoitteeksi, vaikka sen autuaallisuutta ei ole pystytty perustelemaan?

Arvoisa puhemies! Laki on yksityistämisen velvoittavuuden suhteen ristiriitainen. Toi-
saalta perusteluissa todetaan monessa kohtaa, että tavoitteena on siirtää palveluiden tuotan-
to markkinoille, ja järjestäjää velvoitetaan pykälissä luomaan markkinoita ja valinnanva-
pautta. Kuitenkin toisaalla todetaan, että maakunta voi tuottaa palvelut itse. Miten voi olla,
että maakuntajärjestäjää velvoitetaan avaamaan markkinat toisessa pykälässä mutta toises-
sa pykälässä maakuntatuottajalle sanotaan, että palvelut voi tuottaa myös itse? Joka ta-
pauksessa pykälät velvoittavat yhtiöittämään kilpailun piirissä olevan palvelutuotannon,
eli vaikuttaa siltä, että käytännön lopputuloksena maakunnissa on pakkoyhtiöittäminen tai
julkisen työvoimapalvelun totaalinen alasajo. Kasvupalveluiden tuottamisessa on jo nyt
mukana paljon yrityksiä tuottamassa esimerkiksi koulutuksia, eikä se ole ongelma. Halli-
tuksen tavoitteena on kuitenkin ulkoistaa nykyisin viranomaisten vastuulla olevaa työvoi-
mapoliittista ohjausta. Lakiesityksen arvioinnin kannalta on olennaista saada vastaus ky-
symykseen siitä, minkälaista suoraa tai välillistä määräysvaltaa työttömien palveluproses-
sin ulkoistamisessa siirretään viranomaisilta yrityksille. Tuleeko yrityksille mahdollisuus
antaa työttömyysturvan maksajalle lausuntoja, jotka voivat johtaa karenssiin tai muihin
sanktioihin? Hallitus puhuu siitä, että nyt työllisyyspalveluihin tulee valinnanvapaus. On
kuitenkin pakko kysyä, mitä valinnanvapaus tarkoittaa palveluissa, joihin osallistuminen
on tiukasti sanktioitu.

Arvoisa puhemies! Keskeinen kysymys, joka jää osittain auki, on kuntien ja maakuntien
suhde kasvupalveluiden tuottajina. Kunnat tuottavat nykyisellään yleiseen toimivaltaan
perustuen laajasti erilaisia kasvupalveluja. Tätä lakiesitys ei riittävästi tunnista. Kuntien
vastuut jäävät sinällään ennalleen, mutta kun kasvupalvelut vastuutetaan maakunnalle, niin
herää kysymys siitä, mikä on kuntien kyky ja motivaatio osallistua kasvupalveluiden tuo-
tantoon, erityisesti kiristyvissä taloudellisissa olosuhteissa, tai aiheutetaanko tilanne, että
maakunnat ja kunnat tekevät päällekkäistä työtä esimerkiksi yrityspalveluissa. Moni kunta
ja erityisesti isot kaupungit olisivat halunneet työvoimapalveluiden kokonaisuuden itsel-
leen hoidettavaksi, mutta sitä ei mahdollisteta muuten kuin pääkaupunkiseudun osalta, ja
sen osalta erillisjärjestely vaikuttaa sekavalta ja toimintaa vahvasti rajoittavalta. Laissa oli-
2



Pöytäkirjan asiakohta PTK 37/2018 vp
si harkittava sen mahdollistamista, että maakunnat voisivat omalla päätöksellään antaa
kasvupalvelutehtävät kuntien hoidettavaksi myös pääkaupunkiseudun ulkopuolella. Esi-
merkiksi Tampereen seudulla on kokeilun kautta saatu tästä kuntien laajasta vastuusta hy-
viä kokemuksia, eikä näitä hyviä kokemuksia tulisi nyt heittää romukoppaan. [Vastauspu-
heenvuoropyyntöjä]

Puhemies Paula Risikko: Avaan tässä vaiheessa debattikeskustelun, koska sellaista toi-
vomusta täällä on, noin puoleksi tunniksi. Pyydän niitä henkilöitä, jotka haluavat osallis-
tua, painamaan V-painiketta ja nousemaan seisomaan.

14.09 Timo Kalli kesk (vastauspuheenvuoro): Arvoisa puhemies! Lounais-Suomen posi-
tiivisesta rakennemuutoksesta johtuen Suomessa monissa kunnissa on synnytetty erilaisia
kasvu plus -ohjelmia, ja erityisen hyvä nyt, että tämä lakiesitys mahdollistaa sen, kun muo-
dostetaan yhteistä tahtoa, kootaan yhteen eri päätöksentekoelimiä, että tällä voidaan nyt
palvella yksittäisten kuntien kasvuohjelmia. Sen tähden on tärkeätä, että samalla kun syn-
tyy sote- ja maakuntauudistus, voidaan tällä yhteisellä tahdonmuodostuksella vauhdittaa
yksittäisten kuntien kasvuohjelmia ja priorisoida niin, että niitä vahvuuksia, joita yksittäi-
sissä kunnissa on, voidaan niillä resursseilla, joita maakunnassa on, parhaalla mahdollisel-
la tavalla vauhdittaa. 

Kysynkin vastaavalta ministeriltä: oletteko tietoinen, että näitä kasvuohjelmia Suomen
kunnissa ja erityisesti läntisessä ja lounaisessa Suomessa on erittäin paljon?

14.10 Tarja Filatov sd (vastauspuheenvuoro): Arvoisa puhemies! Silloin kun ministerit
esittelivät tämän lain mutta emme päässeet käymään debattia, kävi ilmi, että näissä alueke-
hityspalveluissa ei juurikaan muutosta tapahdu, mutta ministeri Lindström esitteli ison
osan muutoksia, jotka ovat tulossa tämän kasvupalvelulain seurauksena työvoimapolitii-
kan puolelle. Mutta me emme tiedä, mitä ne ovat. Niin kuin tässä äsken sanottiin, rahoitus-
palvelu on auki, se, mitä tulee tapahtumaan yritys- ja työvoimapalvelulaissa, on auki, se,
millaisia pilotteja te tuotte tähän eduskuntasaliin, on auki. Voisitteko te avata tätä puolta
nyt, koska ne ovat oleellisia tämän käsittelyn näkökulmasta eduskunnassa?

Ja ihan konkreettinen kysymys, jota en ymmärrä tässä mallissa: Suomi on saanut kiitos-
ta, ja meidät on Euroopan tasollakin palkittu siitä, että meillä on monialaiset työvoiman
palvelupisteet, joissa sosiaalitoimi, Kelan kuntoutuspalvelut ja työvoimapolitiikka toimi-
vat yhdessä, ja nyt tämä lainsäädäntö puretaan. Ajatus on se, että maakunnat ikään kuin jo-
tenkin osaisivat rakentaa nämä kokonaisuudet, joissa [Puhemies koputtaa] sote-palvelut ja
työvoimapalvelut toimivat yhdessä. Mutta kun asiakas valitsee, [Puhemies: Aika!] minne
sote-palveluihin hän menee, niin miten tämä integraatio tässä mallissa toteutuu?

14.12 Leena Meri ps (vastauspuheenvuoro): Arvoisa puhemies! Olen hieman huolestu-
nut — olen myös perustuslakivaliokunnan jäsen — näistä sadoista laeista, jotka ovat nyt
tässä maakuntapaketissa auki, ja tästä valmistelusta, ja saa nyt nähdä, mitä perustuslakiva-
liokunta tästä sanoo. Mutta kun ajattelee erityisesti näitä paljon palveluja tarvitsevia ja
ehkä väärissä jonoissa olevia, niin miten tässä uudessa mallissa huolehdittaisiin heistä?
Tämä tuli eilen kehyskeskusteluissa esille, kun ministeri Lindström kertoi, että nyt aletaan
selvittää näitä ihmisiä, jotka ovat ehkä väärissä jonoissa siinä mielessä, että he eivät ole
työllistämismahdollisuuksien parissa. 
3



Pöytäkirjan asiakohta PTK 37/2018 vp
Jotenkin olin yllättynyt, kun tästä on puhuttu jo pari vuotta, että miten tämä työ vieläkin
on kesken. Haluaisin nyt tietää, ennen kuin me siirrymme tällaisiin malleihin, miten näi-
den ihmisten tässä myllerryksessä käy ja paheneeko heidän tilanteensa.

14.13 Timo V. Korhonen kesk (vastauspuheenvuoro): Arvoisa puhemies! Kokonaisuu-
tena tämä laki on hyvä. Aluekehittäminen ja kasvupalvelut sekä tähän kokonaisuuteen lii-
tetty kotouttaminen muodostavat käytännössä merkittävän kokonaisuuden tuleville maa-
kunnille, suorastaan tällaisen ytimen elinvoimatehtäville. Tämä antaa voimaa maakuntien
keskeiselle roolille eli maakuntien elinvoiman vahvistamiselle. 

Miten tämä lakikokonaisuus näkyy sitten tässä aluekehittämisessä? Minun täytyy myön-
tää, että siinä on minulla muutamia pieniä kysymysmerkkejä. Yksi on ainakin se, että nyt
tämän lain rajoitteena maakunnan monialaisuuden näkökulmasta on ehkä se, että kyse on
yhden hallinnonalan säädöksistä, ja kun tätä esitystä katsoo, niin minä pohdiskelen, onko
tähän lainsäädäntöön riittävän selvästi nyt kirjattu tämä laaja-alaisen, hallinnonalat ylittä-
vän aluekehittämisen idea. Kysynkin, kun tämä säädös näyttää vähän kevyehköltä, [Puhe-
mies koputtaa] miten ministeri näkee, olisiko tätä ideaa [Puhemies: Aika!] syytä vahvistaa.

14.14 Ilmari Nurminen sd (vastauspuheenvuoro): Arvoisa rouva puhemies! Tosiaankin
tässä esityksessä kasvupalvelut tullaan yksityistämään ja yksityiset jatkossa voivat tehdä
palvelutarvearvioita, jotka voivat johtaa jopa karensseihin työttömillä.

Mutta kysyisinkin tästä julkisuudessa esillä olleesta Australian opintomatkasta. Ilmei-
sesti ministeriön virkamiehet yhdessä näitten yksityisten isojen palveluntuottajien kanssa
ovat käyneet Australiassa tutustumassa heidän palveluihinsa, joissa työllisyyspalvelut on
kokonaan ulkoistettu, ja Australiassa käydään tällä hetkellä keskustelua vahvasti kerman-
kuorinnasta ja muusta. Kysyisinkin ministeriltä: minkätasoinen opintomatka tässä valmis-
teluvaiheessa on tehty Australiaan, ja minkä takia Suomen malli näyttääkin paljon Austra-
lian mallilta? Eli tästä kaipaisin vähän selvitystä, koska tämä on erittäin tärkeä asia ja tässä
avataan markkinoita yli 100 miljoonalla.

14.15 Mari-Leena Talvitie kok (vastauspuheenvuoro): Arvoisa puhemies! Tällä hetkel-
lähän meidän työllisyydenhoidon haaste on nimenomaan se, että rahoitusvastuu, työkalut
ja sitten se järjestämisvastuu eivät ole samalla organisaatiolla, ja näen, että maakuntauu-
distus ja myöskin tämä kasvupalvelu-uudistus mahdollistavat sen, että me pystymme tule-
vaisuudessa katsomaan, että sekä rahoitusvastuu työttömyyskorvausten osalta että työka-
lut, millä työttömyyteen vastataan, että sitten myöskin järjestämisvastuu ovat samalla or-
ganisaatiolla, ja tämä on yksi keino edetä tässä.

Tässä kasvupalvelulaissa on tämä allianssimalli, ja kysyisin ministereiltä: minkälaisia
mahdollisuuksia allianssimallin toteuttamiseen on, ja miten sitten pystytään siinä allians-
simallissa vielä tukemaan sitä, että nämä työkalut ja järjestämisvastuu ja rahoitusvastuu
ovat samoissa käsissä?

14.16 Olli-Poika Parviainen vihr (vastauspuheenvuoro): Arvoisa rouva puhemies!
Vaikka sote näyttääkin olevan menossa maakunnille, pitäisin edelleen parhaana sitä, että
erityisesti suurilla kaupungeilla mutta ylipäätään kunnilla olisi paremmat mahdollisuudet
huolehtia työllisyys- ja kasvupolitiikasta kuin mitä nyt ollaan tarjoamassa. Tieto on kuiten-
kin siellä kunnissa, ja kaikki se ei siirry maakuntiin. 
4



Pöytäkirjan asiakohta PTK 37/2018 vp
On myös syytä muistaa, että maakuntamalli ei tule poistamaan rajapintoja palvelujen —
esimerkiksi sote-palvelujen ja työkykyä edistävien palvelujen — väliltä, koska se rajapinta
tulee sinne maakuntien sisälle, erityisesti suurissa maakunnissa, joissa elinvoima-asiat ovat
todennäköisesti eri liikelaitoksessa kuin sote-asiat. Eli sikäli tätä ajatusta, että maakunta-
malli nyt jotenkin purkaa siilot työllisyydenhoidossa ja kasvupalveluissa, pidän ylioptimis-
tisena.

Toivoisin, että jonkinlainen kuntavastuu järjestettäisiin jatkossakin. Edustaja Sarkkinen
esitti yhden mallin omassa hyvässä puheenvuorossaan, ja mietin, että voisi miettiä rinnak-
kaisia malleja. Yksi voisi olla esimerkiksi se, että kuntavastuun saisi 50 000 asukkaan
väestöpohjalla, tai jotain muuta. Mikä on ministerin kanta?

14.17 Li Andersson vas (vastauspuheenvuoro): Arvoisa puhemies! Kuten on todettu,
avoimia kysymyksiä tämän uudistuksen käytännön vaikutuksista on edelleen valtavasti,
mutta sen sijaan tämän esityksen perusteella käy kyllä ilmi hallituksen tahto seuraavaksi
tehdä työvoimapalveluista bisnestä. [Eero Heinäluoma: Näin on!] Tämä esitys on voimak-
kaasti markkinaehtoisuuteen nojautuva, tässä ollaan nyt luomassa 300 miljoonan markki-
nat, joihin myöskin siirretään uusia tehtäviä, sellaisia, jotka tällä hetkellä tehdään viran-
omaistyönä.

Sen sijaan esityksen perusteella ei käy ilmi, miksi näin on perusteltua tehdä. Hallituksen
omassa lakiesityksessä todetaan, että kansainvälisten tulosten perusteella ei voida pitää yk-
sityistä palveluntuottajaa julkista parempana työllisyysvaikutusten osalta. Työvoimapal-
velujen ulkoistaminen ei yleensä näytä johtavan toivottuihin tehokkuushyötyihin. Joten
itse haluaisin kuulla ministeri Lindströmin vastauksen ei ainoastaan tämän Australian mat-
kan yksityiskohdista vaan ennen kaikkea siihen kysymykseen, miksi Suomen kaltainen
maa ottaisi mallia maailman radikaaleimmalta yksityistäjältä työvoimapolitiikassa.

14.18 Arto Satonen kok (vastauspuheenvuoro): Arvoisa puhemies! En tiedä, mitä koh-
taa edustaja Andersson luki, mutta ainakin tässä minulle jaetussa lakiesityksessä lukee kyl-
lä ihan selvästi, että ”yksityisellä tuotannolla voidaan parhaimmillaan päästä 5—15 pro-
senttia parempaan nettovaikuttavuuteen kuin vastaavalla julkisella tuotannolla”, nimen-
omaan työllisyyspalveluihin liittyen. Mutta uskon kyllä itsekin niin, että tämä koskee en-
nen kaikkea niitä työntekijöitä, joilla on hyvä työmarkkina-asema, jolloin on helposti töitä
löydettävissä.

En halua nyt lähteä sitä arvostelemaan, mistä on oppia otettu, mutta on kyllä totta, että
näissä Australian kokemuksissa vaikeimmin työllistyvien osalta tämä järjestelmä ei ole
toiminut parhaalla mahdollisella tavalla. Minunkin mielestäni kannattaa vielä valiokunnas-
sa kyllä tarkastella sitä, onko viisasta, että pitkäaikaistyöttömien ja niiden nuorten toimin-
ta, jotka ovat käytännössä ilman työkokemusta, ovat myös tässä samassa, vai pitäisikö ne
eriyttää.

14.19 Mikaela Nylander r (vastauspuheenvuoro): Arvoisa puhemies! Muutama sana täs-
tä Uudenmaan erityisratkaisusta: Nythän on ajateltu, että Uudenmaan kasvupalveluiden
järjestämisvastuu osoitetaan kuntayhtymälle, jonka perustavat Helsinki, Espoo, Vantaa ja
Kauniainen. Muilla kunnilla olisi mahdollisuus liittyä tähän kuntayhtymään jäseneksi.
Kuitenkin tässä todetaan myös, että kuntayhtymä järjestää kasvupalvelut koko maakunnan
alueella myös niille kunnille, jotka eivät kuulu tähän kuntayhtymään. Minun mielestäni
5



Pöytäkirjan asiakohta PTK 37/2018 vp
tämä Uudenmaan erityisratkaisu on äärimmäisen sekava, ja oikeasti puhutaan, että muut
kunnat melkein joutuvat liittymään tähän kuntayhtymään — eikö näin? Olisi mielenkiin-
toista ja tarpeellista kuulla nyt ministereiden arvioita tästä Uudenmaan tilanteesta, että
onko tämä loppuun asti mietitty.

14.20 Peter Östman kd (vastauspuheenvuoro): Arvoisa puhemies! Tärkeä kysymys on
se, kuka järjestää ja kuka tuottaa työllisyyspalvelut ja kuka myöntää tuet. Ne eivät saisi jää-
dä hajanaiseksi kokonaisuudeksi. Jos työllisyys halutaan kasvuun, niin kuin minä olettai-
sin, että hallitus haluaa ja me kaikki haluamme, niin on päästävä eroon Suomen hajanai-
sesta palvelurakenteesta ja pitkälti vain nettiin keskittyvästä palveluneuvonnasta. Nyt pi-
täisi saada aikaan selkeä kokonaisuus, jossa kunnat toimisivat palveluiden tuottajina ja
maakunta hoitaisi kuntien välisen yhteistyön. Samalla meidän tukijärjestelmämme pitäisi
selkeyttää ja yksinkertaistaa. KD:n kannustava perusturvamalli yhdistäisi perustukimuo-
dot yhdeksi tueksi ja tekisi työnteosta kannattavaa. Tämä maakuntauudistus voisi olla vuo-
sisadan mahdollisuus uudistaa ja yksinkertaistaa sekä TE-palvelut että sosiaaliturva.

14.21 Merja Mäkisalo-Ropponen sd (vastauspuheenvuoro): Arvoisa puhemies! Yksi
suurimpia ongelmia tässä lakipaketissa on yleiskatteellisuus. Kaikki tiedämme sosiaali- ja
terveystoimen resurssipaineet ja myös sen velvoittavan lainsäädännön. Sosiaali- ja tervey-
denhuollossa on hyvin vaikea ennakoida tilanteita etukäteen, ja esimerkiksi joku suuri on-
nettomuus maakunnassa voi sekoittaa sote-budjetin aivan täysin. Ja jos kaikki rahat mene-
vät sosiaali- ja terveystoimeen, niin miten vaikeimmin työllistettävien palveluiden käy?
Minun mielestäni minimipalveluiden luetteleminen ei riitä turvaamaan pitkäaikaistyöttö-
mien palveluita.

14.22 Heli Järvinen vihr (vastauspuheenvuoro): Arvoisa rouva puhemies! Kuten edusta-
ja Olli-Poika Parviainen omassa puheenvuorossaan sanoi, kunnissa on usein paras tietä-
mys ja taito työllistää työttömiä ja etenkin pitkäaikaistyöttömiä. Kunnilla on ollut myös
selkeä kannustin hoitaa työttömiä ja järjestää työllistämispalveluja, mutta kasvupalvelu-
lain yhteydessä tämä kannustin heikkenee suhteessa maakuntiin. Päinvastoin maakunta
saattaa saada lisää rahaa silloin, kun työttömiä on paljon ja työttömyys korkealla, eli kan-
nustin saattaa jopa kääntyä päinvastaiseksi. Ja siksi kysyn työministeri Lindströmiltä: mi-
ten voi olla, että se paras paikka hoitaa tätä ongelmaa on maakunta, jossa ei tunneta tark-
kaan niitä paikallisia ihmisiä, paikallisia ongelmia ja jossa toisaalta myös kannustimet ovat
päälaellaan?

14.23 Mika Niikko ps (vastauspuheenvuoro): Arvoisa rouva puhemies! Ihmettelen ko-
vasti, miksi kunta, joka tuntee asukkaansa, jätetään sivustakatsojaksi, kun eri työllisyyspal-
velut siirtyvät voittoa hakevien yritysten asiakkaiksi. Tämähän tarkoittaa sitä, että kun nyt
esimerkiksi työtön nuori ja vaikeasti työllistyvä henkilö ovat tähän mennessä saaneet kun-
nasta kokonaisvaltaista tukea monelta eri sektorilta, niin sitten tulevaisuudessa tämä mah-
dollistaisi yritykselle sen, että he tekevät vain sen oman viipaleensa sen asiakkaan elämäs-
tä, ja se ei välttämättä johda siihen toivottuun tulokseen, jos kokonaisuutta ei osata yhdessä
toimistossa ottaa huomioon.

Maakuntien kasvupalveluista ja alueiden kehittämisestä pidetään kyllä hyvää huolta, ei
siinä mitään pahaa ole, mutta yksittäisen ihmisen näkökulmasta katsoen alueella, jossa hän
6



Pöytäkirjan asiakohta PTK 37/2018 vp
asuu, ei ole merkitystä, jos hän ei saa töitä lainkaan. Nyt kysynkin ministeriltä: Esimerkik-
si maaliskuusta saakka täällä Uudenmaan alueella järjestöt eivät ole enää saaneet laisin-
kaan sitä palkkatukea, jolla työllistetään vaikeasti työllistyviä nuoria, ja he eivät kelpaa yri-
tysten työllisyyspalveluiden piiriin. [Puhemies koputtaa] Yritysten piirissä olisi kyllä ra-
haa, [Puhemies: Aika!] mutta siellä ei ole paikkoja avoinna, joten eikö tällaisia epäkohtia
voida korjata? Nämä ovat vuodesta toiseen olleet [Puhemies: Aika!] esillä tässä talossa.

14.24 Kimmo Kivelä sin (vastauspuheenvuoro): Puhemies! Todellakin mittavista talou-
dellisista resursseista ja niitten siirrosta on kyse. Maakunnille siirtyy noin 700 miljoonaa
euroa, ja rakennerahastojen kautta erillisrahoitusta kohdennetaan 400 miljoonaa euroa,
niin että ei todellakaan ole mistään nappikaupasta kyse.

Täällä on kysytty allianssimallin perään. Siinä on paljon suuria mahdollisuuksia, mutta
eikö niin, arvon ministerit, että allianssimalli — vähemmällä enemmän, se kai on kiteytet-
tynä se — voi toimia vain ja ainoastaan siinä tilanteessa, että joku on aidosti aloitteellinen
ja veturi ja että asioita ei hoideta vain niin sanotusti toisella kädellä toisen käden ollessa
taskussa?

14.25 Antti Rantakangas kesk (vastauspuheenvuoro): Arvoisa puhemies! On hyvä, että
nyt puhutaan alueitten kehittämisestä ja kasvupalveluista, kun sote- ja maakuntauudistus-
kokonaisuudessa juuri elinvoiman ja tulojen tuottaminen on jäänyt lapsipuolen asemaan.
On hyvä, että nyt keskustellaan siitä, miten kukin maakunta voisi kehittyä ja siellä voisi
vahvistua työllisyys ja sitä kautta hyvinvointi.

Täällä on kritisoitu, että ei saisi tehdä uudistuksia. Eilisessä keskustelussa SDP:hän sa-
noi, että pitää tehdä uudistuksia, pitää tehdä uudistuksia. Nyt, kun niitä tehdään, täällä ol-
laan niin kuin jarrut päällä, [Pia Viitasen välihuuto] ja sillä tavalla voi sanoa, että puheet ja
teot eivät ole ihan tasapainossa.

Edustaja Sarkkinen kysyi, onko kunnilla motiivia nyt tehdä kasvupalvelujen tuottamis-
ta. Totta kai on motiivia, koska kuntien päätehtävä on huolehtia oman kunnan elinvoimas-
ta, vetovoimaisesta elinvoimasta. Sitä parempaa motiivia ei ole olemassakaan. Sillä turva-
taan se, että kunnat pitävät asukkaansa ja saavat uusiakin asukkaita omaan kuntaansa, niin
että siitä ei tarvitse huolehtia, se varmasti toteutuu.

14.26 Hanna Sarkkinen vas (vastauspuheenvuoro): Arvoisa puhemies! Kyllä uudistuk-
sia saa ja pitää tehdä, mutta uudistusten täytyy olla sellaisia, jotka parantavat nykytilaa, jot-
ka parantavat työllisyyspalveluita, jotka parantavat kasvupalveluita.

Esimerkiksi tämä rahoituskuvio: Kyllä on aito huoli siitä, että kasvupalveluihin suuntau-
tuva rahoitus vähenee jatkossa tämän uudistuksen myötä, kun ei ole korvamerkintää. Ra-
hoitus menee yleiskatteelle, ja eduskunta ei voi edes ohjata sitä, kuinka paljon myönnetyis-
tä määrärahoista todella käytetään kasvupalveluihin ja työllisyydenhoitoon. Tai maakun-
nilla ei ole verotusoikeutta, jolla ne voisivat sitten hankkia lisää rahaa kasvupalveluiden
tuottamiseen. Näen, että tältä osin uudistus uhkaa vähentää kasvupalveluihin ja työllisyys-
palveluihin suunnattua rahaa ja siten heikentää nykytilaa.

Toinen koskee tätä yksityistämistä: En ole saanut perusteita sille, miksi yksityistäminen
parantaisi palveluita ja miten työttömän palveluprosessi tulee tässä yksityisten tuottajien
maailmassa toteutumaan. [Puhemies: Aika!] Uudistukset pitää pystyä myös perustele-
maan, edustaja Rantakangas.
7



Pöytäkirjan asiakohta PTK 37/2018 vp
14.27 Harri Jaskari kok (vastauspuheenvuoro): Arvoisa rouva puheenjohtaja! On aika
mielenkiintoista kuunnella tätä keskustelua, kun aina me löydämme vain ongelmia, emme-
kä löydä niitä mahdollisuuksia, mitä tämä voisi tuoda. 

Minä en myöskään ole saanut perustelua siitä, etteikö tämä parantaisi. Minkä takia tä-
män pitäisi välttämättä aina huonontaa? Nythän tulee esimerkiksi työvoimapalveluihin
useampia eri toimijoita, ja jos laitetaan samanlaiset edellytykset, niin siinä parhaimmat toi-
mijat voittavat, ja sitten sen seurauksena työttömät voivat myöskin katsella niitä parhaita
palveluita. 

Olemmeko kaikki yhtä mieltä, että nykyiset palvelut ovat riittäviä? Tämä antaa mahdol-
lisuuden niihin parempiin palveluihin. Nyt vaan annetaan yhtäläiset edellytykset — eikö
näin, herra ministeri? — eri toimijoille aidosti toimia samassa ryhmässä, ja parhaimmat
voittavat, ja ihmiset valitsevat parhaat palvelut, mikä johtaa työllistymiseen. 

14.28 Laura Huhtasaari ps (vastauspuheenvuoro): Arvoisa puhemies! Edustaja Jaskari,
siinä vaiheessa, kun hallitus tuo täydellisen esityksen, niin silloin oppositio ei nosta mitään
huolia tai ongelmia. 

Vaikeasti työllistyviin luetaan pitkäaikaistyöttömiä ja osatyökykyisiä. Heitä on arviolta
100 000. Minä ainakin olen erittäin halukas kehittämään pitkäaikaistyöttömien työllisyys-
mahdollisuuksia näissä kunnissa. Mutta tähän liittyy nyt paljon huolia, esimerkiksi siitä,
korvamerkataanko vaikeasti työllistyvien elämänhallinnan ja työllisyyden tukemiseen var-
masti se raha, jotta me saamme tätä asiaa vietyä eteenpäin ja parempaa uudistusta aikaisek-
si.

Lisäksi, onko tässä riittävän selkeästi määritetty kokonaisvastuunkantaja, niin ettei se
häviä sinne ja loppujen lopuksi kukaan ei vastaa mistään? 

14.29 Olli-Poika Parviainen vihr (vastauspuheenvuoro): Arvoisa rouva puhemies! To-
siaan, Suomessa suurin osa niistä yrityksistä, jotka toimivat tässä rajapinnassa, ei myös-
kään tällä hetkellä tarjoa sellaisia palveluita, joita niiden odotetaan tarjoavan tässä uudessa
mallissa. Se tarkoittaa, että varsin nopeasti pitää markkinoiden kyllä reagoida, jos kuvitel-
laan, että se osaaminen syntyy esimerkiksi vaikeasti työllistettävien tapauksessa näihin yri-
tyksiin ihan tuosta vaan — onnea matkaan! 

Mutta vielä palaisin tähän kasvupalveluiden rahoitukseen, koska se tosiaan on yleiskat-
teellista. On täysin ennakoitavissa, että kun tulevat maakuntavaltuustot joutuvat leikkaa-
maan palveluista, koska niitä tullaan rakenteellisesti alibudjetoimaan, niin on todennäköi-
sesti paljon, paljon helpompaa leikata työllisyyspalveluista kuin sosiaali- ja terveyspalve-
luista. Tällöin voi käydä niin, että kun työllisyys heikkenee, se johtaa siihen tilanteeseen,
että maakunnille jopa voidaan osoittaa yleiskatteellista rahaa työllisyystilanteen korjaami-
seen mutta käytännössä, koska se ei ole korvamerkittyä, se voi upota myös sosiaali- ja ter-
veyskuluihin.

Palaisinkin siihen, että tähän asiaan tarvitaan joku sellainen ratkaisu, joka aidosti ohjaa
eikä luo tällaista loukkua. 

14.30 Eero Suutari kok (vastauspuheenvuoro): Arvoisa rouva puhemies! Kasvupalvelu
on alueiden kehittämisen ytimessä tällä hetkellä. Täällä on minun mielestäni vähän virheel-
lisiä ilmoituksia tehty esimerkiksi siitä, että tämä olisi yksityistämistä. Tämä tarjoaa myös
mahdollisuuden maakunnalle aivan itsenäisesti päättää siitä, miten se järjestää nämä pal-
8



Pöytäkirjan asiakohta PTK 37/2018 vp
velut. Siinä on myös se ero siihen Australian malliin, että Australiassa on varsin yksityis-
kohtaisesti ohjeistettu se, miten toimijat joutuvat sitä palvelua järjestämään, mutta täällä
Suomessa saa jokainen maakunta järjestää sen joko itse omana palvelunaan tai sitten vaik-
ka yhtiönä tai sitten ostaa sen palvelun yksityisiltä yrityksiltä ja niin poispäin. 

Tässä minun mielestäni on kysymys siitä, että miten me saamme tehoa rekrytointipalve-
luihin, elikkä työn pitäisi kohdata toista. Olisin ministeriltä kysynyt: onko esimerkiksi
MTK:lla hyvät ajatukset tässä edessä, jos se haluaa maaseutusektorilla saada työn ja työn-
tekijän kohtaamaan entistä paremmin?

Puhemies Paula Risikko: Otetaan tässä vaiheessa vielä kaksi lyhyttä puheenvuoroa, edus-
tajat Lindtman ja Pirttilahti, ja sen jälkeen sitten ministereitten vastaus.

14.31 Antti Lindtman sd (vastauspuheenvuoro): Arvoisa puhemies! Eikö uudistusten
idean pitäisi olla se, että korjataan se, mikä ei toimi, eikä rikota sitä, mikä toimii? Nyt tässä
te olette ajamassa alas toimivat työvoimapalvelukeskukset, joissa nimenomaan kaikkein
vaikeimmassa asemassa olevat työttömät ovat saaneet sitä palvelua, mitä tarvitaan, eri sek-
toreilta, sekä nämä erittäin hyviä tuloksia tuottaneet kuntakokeilut ollaan ajamassa alas, ja
minkä takia? 

Tässä tulee mieleen, kun tätä hallituksen esitystä katsoo, se vanha sanonta, että jos ainut
työkalu kädessä on vasara, niin kaikki ongelmat näyttävät nauloilta. Tämä sopii sote-sek-
toriin, siellä ajetaan markkinamallia, yhtiöittämistä, liikenteessä ajetaan markkinamallia ja
yhtiöittämistä, ja nyt nämä toimivat aktiivisen työvoimapolitiikan pohjoismaiseen malliin
perustuvat työvoimapalvelut ollaan ajamassa markkinamalliin. Vaikeimmin työllistyvät
jäävät tässä jalkoihin, ja kysymys on, miten he palvelut saavat. 

Olen iloinen, että kokoomuksen johtava työvoimapolitiikan ajattelija [Puhemies koput-
taa] Arto Satonen sentään väläytti, että täällä on korjauksia. [Puhemies: Aika!] Toivotta-
vasti tämä ajatus leviää hallituspuolueissa.

14.33 Arto Pirttilahti kesk (vastauspuheenvuoro): Arvoisa rouva puhemies! Tässä aina-
kin joissain osissa menevät puurot ja vellit sekaisin täällä, kun on tätä kasvupalvelua tuotu
esille. Eli lyhyestihän tässä ei oikeastaan sen aluekehittämisen puolelle tule kovinkaan iso-
ja muutoksia. Siellä kuntastrategiat ovat edelleen seutukuntastrategia ja maakuntaohjelma.
Mutta toisaalta voidaan verrata, miten ne toteutetaan tällä hetkellä ja miten tulevassa: ra-
hoitushan on yleensä ollut ely-keskusten muitten projektirahoitusten puolella, mutta nyt ta-
vallaan maakunta tulee itse päättämään myös niistä kehittämisrahoista. Ja siellähän täytyy
todellakin, niin kuin edustaja Suutari otti esille, olla fiksuja päättäjiä, eli tehdään oma oh-
jelma ja lähdetään sitä omaa ohjelmaa toteuttamaan. 

Tietenkinhän tässä on huolenaiheita, että millä tavalla se toteutuisi ihan kuntatasolla,
kun katsotaan, että siellä on vahva toisen asteen koulutuskuntayhtymä, elinkeinoyhtiö, ja
sitten tietenkin millä tavalla nämä kasvupalvelut ja oma elinvoimaisuus saadaan. Eli oike-
astaan kysymys tähän pintaan: millä tavalla kasvupalvelujen ja elinvoimaisuuspalvelujen
pinta tullaan hoitamaan, niin että se yhteistyö säilyy myös tässä allianssimallissa?

Puhemies Paula Risikko: Ja nyt molemmille ministereille 3 minuuttia. — Ministeri Lin-
tilä.
9



Pöytäkirjan asiakohta PTK 37/2018 vp
14.34 Elinkeinoministeri Mika Lintilä: Arvoisa puhemies! Kiitoksia kommenteista ja
puheenvuoroista. Ihan muutama perusasia tähän alkuun:

Ei tässä olla mitään yksityistämässä. [Eero Heinäluoma: Oho!] Tässä tulee mahdolli-
suus yksityisiin palveluihin, ei olla yksityistämässä. Minun mielestäni tämä oppositiosta
tuleva argumentointi, että kaikki yksityistetään, on aika tahditonta suorastaan. Eikä tässä
olla mitään Australian mallia kopioimassa, voitte olla senkin puolesta levollisia.

Toisaalta sitten se, mitä vähän ihmettelen, on, että yllättävän vähän te luotatte maakun-
nallisiin päätöksentekijöihin. Nyt annetaan nimenomaan sinne maakuntiin mahdollisuudet
tehdä päätöksiä siitä maakuntien näkökulmasta, lähtien niistä tarpeista, mitä siellä maa-
kunnissa on. Vaikka tässä eduskuntasalissa on paljon suurta viisautta, niin en usko, että se
toimii niin hyvin kuin se kohdennettu päätöksenteko siellä maakunnissa. Yleiskatteelli-
suutta täällä on kritisoitu. Pitäisin verrattain outona sitä ratkaisua, että kaikki rahat olisivat
korvamerkattuja ja sen jälkeen me valitsisimme sitten suorilla maakuntavaaleilla maakun-
nalliset päättäjät, jotka toteaisivat, että nämä rahat on jo korvamerkattu. Minä luotan maa-
kunnallisiin päätöksentekijöihin, siihen, että he varaavat ne riittävät resurssit, joilla he nä-
kevät parhaiten toteutettavaksi kyseisen maakunnan tarpeet ja kehittämisen.

Se pitää muistaa myös, että kaikki karenssit, sanktiot ja etuuksiin liittyvät ovat viran-
omaispäätöksiä myös jatkossa, ja maakunnat hoitavat ne. Eli ei pidä nyt mennä sotkemaan,
viranomaistehtävät ovat siellä maakunnilla, se on ihan selkeä asia. Ja ovathan elinvoima-
tehtävät tälläkin hetkellä kunnilla. Yleisen toimivallan puitteissa kunnat hoitavat elinvoi-
matehtävät, ja kyllä kuntien intressi on ilman muuta jatkaa myös siinä.

Edustaja Kalli kysyi, olemmeko tietoisia, että on kasvupalveluihin liittyviä hyviä pro-
jekteja menossa. Kyllä olemme tietoisia. Meillä on esimerkiksi Länsi-Suomen positiivisen
rakennemuutoksen siltasopimus tällä hetkellä — ja itse asiassa olen tästä suoraan lähdössä
sinne Varsinais-Suomeen ja huomenna tämän osalta liikkeellä — erittäin hyvä kahden
maakunnan välillä käytävä kokonaisuus, ja toivon mukaan me pääsemme kopioimaan tätä
muihinkin paikkoihin.

Edustaja Korhonen kysyi sitten, onko nämä rajat kirjoitettu selkeästi. Meillä on minis-
teriöitten välinen ja maakuntien välinen pyöreän pöydän keskustelu, jota TEM koordinoi,
mutta siinä ovat kaikki ministeriöt mukana. Jos valiokunta viisaudessaan näkee joitain tar-
kistuksia, täsmennyksiä siihen, niin se on tietysti hyvä varsinkin mietinnössä tuoda sitten
esille. [Puhemies: Aika!]

Valitettavasti joudun jatkamaan seuraavassa puheenvuorossa.

Puhemies Paula Risikko: Sitten ministeri Lindström, enintään 3 minuuttia.

14.37 Työministeri Jari Lindström: Arvoisa puhemies! Tässä valmistelun yhteydessä
ovat ely-keskusten ja TE-toimistojen edustajat olleet mukana eri alueiden maakuntaval-
mistelussa. Valmistelusta saatujen viestien perusteella — siis sieltä saatujen viestien perus-
teella — maakuntamallissa sote- ja kasvupalvelujen yhteensovittamisen nähdään helpottu-
van nykyiseen TYP-toimintamalliin verrattuna. Tämä on siis palaute sieltä. 

Tällä hetkellä TYP-toimintamallissa alueellisesti toimiva TE-toimisto sovittaa yhteen
niitä TE-palveluja useaan alueeseen kuuluvan kunnan tai kuntayhtymän sote-palvelujen
kanssa. Jatkossa sote-palvelujen ja kasvupalvelujen järjestämisvastuu alueella on yhdellä
ja samalla toimijalla eli maakunnalla. Tämä helpottaa sitä yhteensovittamista. Nämä pal-
velut sovitetaan jatkossakin yhteen Kelan kuntoutuspalvelujen kanssa, ja myös kunnan
10



Pöytäkirjan asiakohta PTK 37/2018 vp
palvelut voivat olla osa tätä kokonaisuutta. Käytännössä maakunta voi organisoida työllis-
tymistä edistävää monialaista palvelua tarvitsevien asiakkaiden palvelut esimerkiksi sote-
keskuksen yhteyteen.

Sote-valinnanvapauslakiesitys sisältää maakunnan liikelaitokselle velvollisuuden jal-
kauttaa omalla vastuulla olevia sosiaalihuollon palveluja sote-keskusten yhteyteen, ja tämä
sote-keskus voi myös tarjota kasvupalveluja. Täällä on nyt kysytty näitten vaikeasti työl-
listyvien ihmisten asemasta, niin muun muassa tällaista on mietitty: tässä on se yhteenso-
vittaminen, ja siinä on paikka tarjota palveluja tällaisille ihmisille. On myös mahdollista,
että maakunta ostaa tulevaisuudessa kasvupalveluna työttömille aivan uudenlaisia palve-
lukokonaisuuksia, jotka voivat sitten tarpeen mukaan sisältää kasvupalvelujen lisäksi jous-
tavasti erilaisia työkyvynarviointipalveluja, työllistymistä edistäviä terveyspalveluja ja
palveluja, jotka sisältävät esimerkiksi sosiaalisen kuntoutuksen elementtejä. [Välihuuto]
— Niin, totta kai voivat, koska maakunnat itse päättävät, minkälaisia palveluja he kullekin
alueelle haluavat. — Maakuntien yleiskatteellinen rahoitus mahdollistaa tämmöiset palve-
luhankinnat. [Välihuutoja] 

Tällaisia erilaisia joustavia palvelukokonaisuuksia halutaan kokeilla muun muassa näis-
sä valmisteilla olevissa kasvupalvelupiloteissa. Hallitus on viime viikon kehysriihessä teh-
nyt päätöksen siitä, että osana kasvupalvelupilotteja käynnistetään yhteistyössä kuntien ja
palvelutuottajien kanssa tämmöinen tulosperusteinen hanke — tulosperusteinen hanke —
joka tähtää osatyökykyisten tai muiden vaikeammassa työmarkkina-asemassa olevien
työllistymiseen. Tähän on varattu rahaa 5 miljoonaa euroa, ja tästä saatujen kokemusten
perusteella siirrytään sitten siihen tulevaan maailmaan. Aivan kuten edustaja Jaskari täällä
kertoi, yksityisten, julkisten, kuntien kaikki paras osaaminen pyritään saamaan yhteen niin,
että työtön tai työvoimaa tarvitseva tulevaisuudessa saa parhaan mahdollisen palvelun.

Puhemies Paula Risikko:  Otetaan jonkin aikaa vielä debattia. 

14.40 Sirpa Paatero sd (vastauspuheenvuoro): Arvoisa rouva puhemies! Tässä on kaksi
isoa ongelmaa: Toinen on järjestäjän ja tuottajan erottaminen, jolloinka siirrytään saman-
tyyppiseen maailmaan kuin täällä sote-puolella elikkä markkinaehtoistetaan. Toinen on
kuntien roolin väheksyminen. Kunnista jää nyt maksajia, koska ymmärtääkseni yhä edel-
leen sakkomaksuista noin puolet on jäämässä kuntien maksettavaksi samalla, kun lopete-
taan ne TYPit, joista on erilaisia kokemuksia eri puolilla Suomea, ja lopetetaan nämä kun-
takokeilut, jotka ovat olleet ensin pitkäaikaistyöttömille ja joista nyt Tampereen malli ynnä
muut ovat olleet sitten vielä laajempia.

Tällä hetkellä kunnat satsaavat noin miljardin työllisyyden hoitoon, ja nyt tämän halli-
tuksen mielestä on varaa heittää se hukkaan. Eli kunnat eivät saa enää osallistua kuin sitten
näissä allianssimalleissa, joihinka ehkä vielä tarvittaisiin lisäselvitystä. 

Mielenkiintoista minun mielestäni tässä keskustelussa on, että verrataan Suomea Aust-
raliaan, kun meillä olisi Ruotsista, Tanskasta, muista Pohjoismaista loistavia kokemuksia
kuntapohjaisesta työllisyyden hoidosta, joka [Puhemies: Aika!] voitaisiin ottaa välittömäs-
ti käyttöön.

14.41 Thomas Blomqvist r (vastauspuheenvuoro): Värderade fru talman! Tillväxttjäns-
terna är viktiga och jag tycker också att det är helt rätt att man har sökt en speciallösning för
huvudstadsregionens städer i det här sammanhanget. Men jag skulle ändå ha några frågor
11



Pöytäkirjan asiakohta PTK 37/2018 vp
kring varför man har stannat just för en samkommunsmodell och hur man har tänkt att det
övriga Nyland ska skötas, precis som ledamot Nylander här tidigare sade.

Eli haluan kysyä ministereiltä: miksi päädyttiin tällaiseen kuntayhtymämalliin Uudella-
maalla, ja miksi juuri niin, että ainoastaan neljä pääkaupunkiseudun kuntaa velvoitetaan
perustamaan se kuntayhtymä alkuun ja sitten muut voivat liittyä, jos haluavat? Tässähän
syntyy vielä enemmän rajapintoja: maakunnan ja kuntayhtymän välillä ja sitten myös kun-
tayhtymän ja yksittäisten kuntien välillä. Ja miten on ajateltu, että turvataan näitten muit-
ten kuntien intressejä tässä mallissa? 

Ja sitten lopuksi: Pohdittiin myös tällaista niin sanotun jaetun järjestämisvastuun mallia.
Miksi siitä ei tullut hallituksen esitystä? — Kiitos.

14.42 Petri Honkonen kesk (vastauspuheenvuoro): Arvoisa rouva puhemies! Ihmettelen
näitä puheenvuoroja, joissa sanotaan, että kunnilla olisi tähän mennessä ollut merkittäviä
kannusteita työllisyydenhoitoon. Tokihan nämä sakkomaksut ovat olleet tietynlainen pa-
kote ja ne ovat myöskin sitten ajaneet kunnat siihen, että näitä omia työllisyydenhoitomal-
leja on pitänyt rakentaa, mutta oman kokemukseni ja kuntapäättäjien kanssa käymieni kes-
kustelujen pohjalta kyllä voin todeta, että tämä on enempikin ollut sellaista pakkopullaa,
joka on pitänyt hoitaa, kun valtio on vetäytynyt monilta alueilta TE-palveluiden osalta ko-
konaan, ja nyt mielestäni tämän uuden kasvupalvelumallin ja -lain myötä päästään taas uu-
denlaiseen asetelmaan. Enkä ollenkaan väheksyisi sitä, että nyt jatkossa tässä samassa
maakuntahallinnossa — kun ajatellaan vaikkapa vaikeimmin työllistyvien palveluita —
meillä on myös sosiaalipalvelut saman hallinnollisen organisaation ja järjestäjän alaisuu-
dessa.

14.43 Johanna Karimäki vihr (vastauspuheenvuoro): Arvoisa puhemies! Tässä laissa
kasvu- ja työllisyyspalveluista perustetaan Uudellemaalle erityisratkaisu, tämä pääkaupun-
kiseudun kuntien kuntayhtymä. Nyt on jo ilmennyt, että erittäin moni Uudenmaan kunta on
halukas liittymään tähän kuntayhtymään, ja on tärkeää, että asiaa käsitellään eduskunnassa
huolellisesti, niin että tästä mallista tulee mahdollisimman joustava, helppo ja tasapuoli-
nen. 

Toki täällä on käyty myös paljon hyvää keskustelua muiden suurten kaupunkien ja kun-
tien roolista. Kunnathan ovat olleet tärkeitä työllistäjiä, joten sen linkin kuntiin on hyvä
olla jatkossakin hyvä, ja ne kokemukset, mitä työvoiman palvelukeskuksista on saatu,
kaikki ne hyvät käytänteet, on syytä ottaa käyttöön, sillä pitkäaikaistyöttömyyden hoidos-
sa on paljon parannettavaa, mutta juuri näistä TYP-keskuksista on saatu hyviä tuloksia.

Mutta kysyisin ministereiltä: Miten on ajateltu tätä ict-lakia, joka olisi tulossa syksyllä?
Minkälaiset lähtökohdat tällä lailla olisi?

14.44 Li Andersson vas (vastauspuheenvuoro): Arvoisa puhemies! Edelleen emme ole
saaneet vastauksia kysymykseen, mitä ongelmaa tällä markkinaehtoistamisella ollaan rat-
kaisemassa. Vaikka tässä nyt on todettu, että maakunnilla on oikeus järjestää palvelut
myöskin itse, kyllä tämä kaupallistaminen käy hyvin selvästi ilmi tässä lakiesityksessä,
jossa ollaan velvoittamassa maakuntia erottamaan järjestäminen ja tuottaminen, velvoitta-
massa maakuntia yhtiöittämään omaa tuotantoa silloin, kun toimii markkinoilla, ja myös-
12



Pöytäkirjan asiakohta PTK 37/2018 vp
kin velvoittamassa maakuntia turvaamaan mahdollisimman monen palvelun osalta mah-
dollisuus valita tarvitsemansa palveluntuottaja useammasta kuin yhdestä vaihtoehdosta. 

Tässä konsulttiarviossa, johon edustaja Satonen aikaisemmin viittasi, todetaan ainoas-
taan, että parhaimmillaan, siis onnistuneissa yksittäistapauksissa, voidaan päästä 5—15
prosenttia parempaan tulokseen, mutta siinä lakiesityksen osiossa, jossa summataan kan-
sainvälisiä kokemuksia ja tutkimustietoa, todetaan yksiselitteisesti, hallituksen omassa esi-
tyksessä, ettei löydy todisteita siitä, että yksityinen palveluntuottaja olisi julkista tehok-
kaampi työllistämisen suhteen.

14.46 Katri Kulmuni kesk (vastauspuheenvuoro): Arvoisa rouva puhemies! Täällä on
kehuttu nykyisiä työvoimapalveluita. Rehellisyyden nimissä minun täytyy kyllä sanoa,
kun itsekin olen niiden kanssa asioinut, että en ole kyllä vielä kovin montaa kertaa löytänyt
toimivia työvoimapalveluita. Ja aika usein se palaute, mitä saa myös tässä työssä, on se,
että ei sieltä TE-toimistosta saa apua, ei siellä ole ketään ja eikä sitä itse asiassa edes ole
enää siellä kunnassa. [Eero Heinäluoma: Kukas siitä päättää?]

Sitten on tietenkin niin, että meillä on aika erilaisia alueita tässä maassa. Tällä hetkellä
Pohjois-Suomessa, Kainuussa, monin paikoin kärsitään työvoimapulasta. Kohtaanto-on-
gelma on niillä alueilla, joissa on perinteisesti ehkä nähty korkeaakin työttömyyttä, mutta
nyt siellä kärsitään työvoimapulasta. Ja tähän nykyinen järjestelmämme ei kerta kaikkiaan
pysty vastaamaan: ei saada riittävästi sesonkityövoimaa näille alueille, missä talous ja työl-
lisyys kasvavat nyt vauhdilla. Joten välttämätöntä on tehdä jotain nykyisille työvoimapal-
veluille, ja jos ne tulevat paikallisemmin hallittaviksi, se on aina parempi asia.

14.47 Joakim Strand r (vastauspuheenvuoro): Värderade talman, arvoisa puhemies!
Tässä on ollut hyviä puheenvuoroja.

En sak som väcker frågor gällande de här tillväxttjänsterna är dock finansieringen. Om det
är en del av den klumpsumma som kommer till landskapen så är förstås risken att allt mer
resurser går till social- och hälsovårdstjänsterna. Själv ser jag dock stora möjligheter i att
man också tar in privata aktörer, som till exempel ledamot Jaskari var inne på. Det måste vi
våga prova på. 

Tässä on myös puhuttu kuntien ja maakuntien suhteesta.

Jag tycker själv att det är jätteviktigt att vi ser till att kommunerna också i framtiden har all
motivation och allt mandat att på alla sätt och vis utveckla sina regioner som nu tävlar i en
global konkurrens i denna värld.

Minun mielestäni edustaja Jaskari puhui hyvin myös näistä yksityisistä toimijoista. Kyllä
niitä on pakko päästää myös tänne baanalle. 

Man kan inte göra för gott arbete när det gäller sysselsättningstjänster. Det arbetet blir ald-
rig färdigt.

Se työ ei lopu ikinä, joten ollaan rohkeita siinä.
13



Pöytäkirjan asiakohta PTK 37/2018 vp
14.48 Sari Essayah kd (vastauspuheenvuoro): Arvoisa rouva puhemies! Kansantalouden
kannalta työllisyys- ja yrityspalvelut ovat aivan keskeisiä. Ja tämä huoli on suuri, koska
tämä meidän pöydällä oleva malli vaikuttaa varsin sekavalta. Täällä ministeri Lindström
kyllä jonkin verran hälvensi näitä pahimpia huolia, mitä itsellänikin oli liittyen näihin eri-
laisiin yhteistyötahoihin. Mutta edelleenkin on jäänyt epäselväksi, millainen on esimerkik-
si vaikkapa työttömien yhdistysten mahdollisuus olla mukana tällaisessa palveluntarjoaja-
na ja onko pakko yhtiöittää, jos halutaan olla mukana tällaisessa allianssimallissa.

Se huolestuttaa myöskin, että täällä ei varsinaisesti ole mitään määräaikoja siihen, miten
nopeasti työttömien tulisi päästä eri palvelupisteisiin — täällä edustaja Satonen nosti hy-
vin esille tämän kaikkein heikoimmassa asemassa olevien tilanteen. Siellä kyllä on ohjeis-
tusta puhelin- ja internetpalveluihin, mutta kyllä tämmöiset nettityökkärit sellaisella hen-
kilöllä, jolla saattaa olla esimerkiksi erilaisia sosiaalisia rajoitteita myöskin, heikosti toimi-
vat. Ja sen tähden olisi todella tärkeätä, että tätä selkeyttä saadaan tähän esitykseen, ettei
käy niin, että kaikkein vaikeimmassa [Puhemies: Aika!] työmarkkina-asemassa olevat jää-
vät heitteille tässä mallissa.

14.49 Eero Heinäluoma sd (vastauspuheenvuoro): Arvoisa puhemies! Kyllä tosiasia kai-
ken tämän keskustelun pohjalta on se, että tämän uudistuksen punainen lanka on siirtää
markkinoille työvoimapalvelut ja työllisyyspalvelut. Se on se linja, jota te olette tässä te-
kemässä. Ja se tietysti vastaa sitä, mikä on teidän linjanne ollut jo aikaisemmin muissa
asioissa, muun muassa sosiaali- ja terveyspalvelujen osalta.

Mutta kun katsoo, kuinka sekava tämä rakennelma on ja kuinka vähän julkinen valta ot-
taa vastuuta, niin tässä tulee suuriksi kärsijöiksi ne, jotka eniten näitä palveluja tarvitsisi-
vat, pitkäaikaistyöttömät ja vaikkapa nuoret — henkilöt, jotka eivät automaattisesti ja hel-
polla löydä työpaikkaa. 

Ministeri Lindström, te jäätte historiaan henkilönä, joka lopetti valtion työvoimapalve-
lut — te jäätte historiaan henkilönä, joka lopetti valtion työvoimapalvelut ja siirtää ne tä-
hän yrityskenttään, jonka toiminnasta kukaan ei tiedä. Lopputuloksena ovat rauniot, ja ne
tulevat savuamaan teidän jäljiltänne.

14.50 Pauli Kiuru kok (vastauspuheenvuoro): Arvoisa rouva puhemies! Markkinoilla
tarvitaan erilaisia toimijoita. Mielenkiintoinen yksityiskohta on, että tässä näiden parin vii-
me vaalikauden aikana, kun eduskunnassa olen töitä tehnyt, olemme käyttäneet yksityisiä
rekrytointipalveluita — kun on valittu pääsihteeriä, kun on valittu kirjastonjohtajaa, niin
kas kummaa, me käytämme yksityistä soveltuvuusarviota. Ja markkinoilla näitä tarvitaan
ihan samalla tavalla kuin julkisia.

Sitten toinen näkökulma tähän allianssimalliin: siihen liittyy avoimuus, siihen liittyy
luottamus, siihen liittyy tarve tuottaa paremmin. 

Otetaan allianssimallista esimerkiksi Tampereelta tunneli: Se valmistui budjetoidussa
ajassa, ja se valmistui niillä euromäärillä kuin piti. Kaikki voittivat. 

Tämmöinen vastakkainasettelu yksityisen ja yleisen, julkisen, kanssa on outoa. Sano-
taan, että miksei käytetä siellä kunnissa olevia työntekijöitä. Ne samat ihmiset tekevät sa-
malla koulutuksella siellä yrityksissäkin töitä. Ihmeellistä vastakkainasettelua ikään kuin
ihminen olisi huonompi tai parempi riippuen siitä, missä organisaatiossa hän tekee töitän-
sä.
14



Pöytäkirjan asiakohta PTK 37/2018 vp
Puhemies Paula Risikko:  Edustaja Lindström — Lindtman, anteeksi. Ajattelin teitä mo-
lempia. [Antti Lindtman: Lämpimiä ajatuksia varmaankin.] — Varmasti.

14.51 Antti Lindtman sd (vastauspuheenvuoro): Arvoisa puhemies! Arvoisa edustaja
Kiuru, ette kait te nyt tosissanne vertaa vaikeimmin työllistyvien palveluja soveltuvuustes-
teihin tai Tampereen tunnelin rakentamiseen? [Pia Viitanen: Näin taisi tehdä!] Itse asiassa
tämä teidän ajattelunne, jossa te nimenomaan perustelette tätä työvoimapalveluiden vie-
mistä tämmöiseen markkinamalliin sillä, että kyllähän tämä toimii silloin kun tehdään tun-
neleita tai tehdään soveltuvuustestejä erilaisiin tehtäviin, juuri paljastaa tämän ongelman.
Tämä itse asiassa todistaa sen, että ainoa työkalu, joka teidän kädessänne on, on vasara, ja
sen takia nämä työvoimapalvelut näyttävät nyt nauloilta ja hallitus käy vasaralla näiden toi-
mivien mallien kimppuun. Tässä ajetaan alas toimivat kuntien mallit, toimiva työvoiman
palvelukeskus -malli. Tulevaisuus, se on täysin tuntematon, mutta selvää on se, että emme
ole saaneet vastauksia, miten käy pitkäaikaistyöttömille, miten käy nuorille. Tässä on suu-
ret riskit edessä työvoimapalvelujen osalta. [Puhemies koputtaa] Tulevaisuus on täysin
tuntematon.

14.52 Krista Mikkonen vihr (vastauspuheenvuoro): Arvoisa puhemies! Niin kuin tämä
keskustelu tässä osoittaa, on paljon kysymyksiä. Tämä lainsäädäntö on aika sekava, ja olisi
hyvä, että me saisimme näihin vastauksia, ja siinä mielessä hyvä, että tämä käsittely on nyt,
se siirrettiin tähän aikaan, kun ministerit ovat paikalla. On ollut vähän huoli, että tätä hy-
vinkin suurta uudistusta maakunta- ja sote-uudistuksen varjolla viedään vähän niin kuin
vaivihkaa, ja sen takia toivon, että tässä keskustelussa näihin epäkohtiin todellakin saa-
daan nyt selvyyttä.

Tässä on moneen kertaan tullut yksi iso ongelma esiin, joka on tämä yleiskatteinen ra-
hoitus, joka menee maakuntaan, ja se, miten varmistetaan, että rahaa riittää myös näihin
työllisyyspalveluihin. Ministeri Lindström kertoi, että voidaan erilaisia palveluita ostaa
myös avuksi sieltä täältä, mutta miten se maakunta ostaa, jos ei ole rahaa? Ja rahaa se maa-
kunta ei voi saada lisää — kun ministeri Lintilä vertasi näitä kuntiin — koska ei ole sitä
omaa verotusoikeutta, mikä kunnilla on ollut.

Sitten kysyisin heikommassa asemassa olevien kohdalta [Puhemies koputtaa] myös: mi-
ten osatyökykyiset on huomioitu näissä palveluissa?

14.53 Suna Kymäläinen sd (vastauspuheenvuoro): Arvoisa rouva puhemies! Tässä on
todellakin kyseessä valtava järjestelmämuutos, ja täytyy sanoa, että ehkä rohkeuden puut-
teesta hallitusta ei voi tässä asiassa syyttää mutta uhkarohkeudestakaan ei oikein voi kiit-
tää, koska kyllä tässä lähdetään kokeilemaan kertarysäyksellä niin valtavan suurta järjes-
telmämuutosta, niin että kyllä tässä hirvittää aivan aiheestakin. 

Tätä perusratkaisua ei ole tässä esityksessä juurikaan perusteltu, ja meille on vieläkin
epäselvää, mitkä nämä yhteiskunnalliset perusteet tälle muutokselle ovat, miksi tämä on
välttämätöntä tehdä. Se, että sanotaan pohjoismaiselle järjestelmälle hyvästit ja siirrytään
puhtaasti markkinaehtoiseen malliin, kertoo teidän ideologiastanne enemmän kuin siitä
tarpeesta, joka tässä asian osalla on. 

Olen huolissani nimenomaan näiden kolmannen sektorin [Puhemies: Aika!] palvelui-
den järjestymisestä.
15



Pöytäkirjan asiakohta PTK 37/2018 vp
Puhemies Paula Risikko:  Otetaan vielä kaksi vastauspuheenvuoroa, edustajat Hoskonen
ja Filatov, sen jälkeen ministereitten puheenvuorot, ja sitten mennään joksikin aikaa puhu-
jalistaan.

14.55 Hannu Hoskonen kesk (vastauspuheenvuoro): Arvoisa rouva puhemies! Olen val-
lan hämmästyneenä seurannut tätä kasvupalvelukeskustelua. On ikään kuin annettu kuva
opposition puolelta, että kunnat ja maakunta eivät voisi tehdä yhteistyötä. Voin kokemuk-
sesta sanoa, että kotimaakuntani Pohjois-Karjala ja sen kunnat tekevät joka päivä yhteis-
työtä keskenään, valtion viranomaiset, kuntien työntekijät, aina.

Ihan selvä asia on, omasta kotikunnastani uskallan sanoa, että päivittäin pidämme yhte-
yksiä ely-keskuksiin, maakunnan liittoon, yrittäjäjärjestöihin, minne vain. Yhteydet ovat
kunnossa, ja se on ihan normaalia elämäntapaa. Älkää, hyvät ihmiset, antako meistä ku-
vaa, että siellä asutaan jossakin sammiossa, josta ei ole yhteyksiä minnekään ulospäin.
Siellä eletään aivan niin kuin täälläkin, tehdään töitä ja kehitetään Suomea. Tämä mahdol-
lisuus pitää nyt käyttää hyväksi niin, että pystymme rakentamaan sitä hyvää kasvua muual-
lekin kuin kasvukeskuksiin.

Katsokaapa, missä tässä maassa tällä hetkellä kasvu tapahtuu — joka puolella Suomea:
Kainuussa työvoimapuolella ja Lapissa menee hyvin. Tämä mahdollisuus pitää käyttää hy-
väksi, eikä pidä maalailla piruja seinille.

Puhemies Paula Risikko: Viimeinen vastauspuheenvuoro tässä vaiheessa, edustaja Fila-
tov.

14.56 Tarja Filatov sd (vastauspuheenvuoro): Arvoisa puhemies! Uskon, että yksityiset
työvoimapalvelut silloin, kun puhutaan normityönvälityksestä, voivat tuoda lisäarvoa, jos
ne toimivat kapealla sektorilla ja kohdentuvat tiettyyn osaamisalueeseen. Silloin tunnetaan
yritykset paremmin, silloin tunnetaan työnhakijat paremmin ja tunnetaan se työmarkkina
paremmin.

Mutta jos lukee ihan täältä teidän lakinne perusteluista, niin täällä sanotaan: Australias-
sa on toteutettu julkisten työvoimapalvelujen yksityistäminen. OECD:n arvion mukaan se
ei vaikuttanut aikaansaatuihin työllistämistuloksiin. Isossa-Britanniassa on toteutettu laa-
jamittainen palveluiden hankinta yksityiseltä sektorilta. Sen keskeiset kohderyhmät olivat
nuoret, pitkäaikaistyöttömät ja terveysongelmista kärsivät tai osatyökykyiset. Työllisyys-
vaikutukset ovat olleet heikkoja. Eli näiden esimerkkimaiden työllisyysvaikutukset ovat
olleet heikkoja. Ja kyse on siitä, että silloin, kun palveluita hankitaan, transaktiokustannuk-
set kasvavat.

Mutta kun te sanoitte, että voi tulla sote-keskus, jossa sitten työvoimapalvelut ja vai-
keasti työllistettävien sosiaali- ja terveyspalvelut eriytettäisiin omaan sote-keskukseensa,
niin onko näissä teidän TE-toimistojenne ja ely-ihmistenne arvioinneissa otettu huomioon,
että se asiakas valitsee sen sote-keskuksensa? Ei ole enää olemassa mahtia, jolla sanotaan
TE-toimistosta, että täällä ne palvelut järjestetään, vaan asiakkaat menevät vaikkapa sen
maakunnan ulkopuolelle tämän sote-lain mukaan. Ja tämä tuo sen vaikeuden integroida
näitä palveluita. [Puhemies koputtaa] Jos meillä olisi vanha malli, mikä meillä on kunnis-
sa, [Puhemies: Aika!] tämä yhteinen järjestämisvastuu toisi ratkaisun, mutta ei nyt.
16



Pöytäkirjan asiakohta PTK 37/2018 vp
Puhemies Paula Risikko: Sitten on ministereitten vastauspuheenvuorot. — Ministeri Lin-
tilä, ja enintään 3 minuuttia.

14.57 Elinkeinoministeri Mika Lintilä: Kiitoksia, rouva puhemies! Palaan vielä aikai-
sempaan debattiin, siellä jäi jonkun verran vastaamatta, ja sitten oikeastaan siitä, mitä tässä
on tullut esille:

Tästä allianssimallista on kyselty: Se palaute, jota on tullut tästä allianssimallista ja sen
mahdollisuudesta, on ollut hyvinkin myönteinen. Eli alueet, kaupungit, kunnat ovat koke-
neet sen mielenkiintoiseksi mahdollisuudeksi, koska se antaa mahdollisuuden siihen, että
maakunta, kunta ja kolmas taho laittavat resurssit yhteen ja lähtevät hakemaan ratkaisua
siihen ongelmaan, joka tunnistetaan, tunnustetaan alueella, on se sitten nuorisotyöttömyy-
teen liittyvä asia, on se ikääntyvien työttömyyteen liittyvä asia tai jotain muuta vastaavaa.
Se on saanut myönteisen palautteen. Ja tässäkin pitää muistaa: järjestämisvastuu aina maa-
kunnalla. Eli tämä on hyvin selkeätä.

Täällä on kysytty sitten, miksi kuntaperusteisuudesta on lähdetty pois, miksi ei kunta-
mallia. Pitkälti syy on se, että yritysten toimialueet ja työssäkäyntialueet ovat laajempia
kuin kunta. Eli on haettu laajuutta siihen.

Edustaja Suutari kysyi jossain vaiheessa tästä MTK:n duunihommasta, jonka he ovat
lanseeraamassa. Erittäin hyvä avaus heiltä. Erittäin suurella tyytyväisyydellä olen pannut
merkille, että liitoilta on tulossa — käsittääkseni, jos oikein muistan, Pro ja PAM ovat ai-
nakin kiinnostuneita — erittäin hyviä avauksia, ja todella lämpimästi toivotan heidät mu-
kaan, koska siellä on todellakin osaamista ja tietämystä näitä asioita kohtaan. 

Tietysti voidaan kysyä, niin kuin edustaja Kulmuni sanoi, onko meillä tällä hetkellä
kaikki hyvin. Meillä on erittäin hyvää henkilökuntaa. Nyt viimeisessä kehyksessä 206 hen-
kilötyövuotta lisättiin TE-keskuksille, saadaan resursseja lisää, mutta kyllä se henkilökoh-
tainen palvelu tietysti on se, jota haetaan tätä kautta vielä paremmin.

Ja edelleen korostan: ei tässä olla yksityistämässä. Tässä ollaan hakemassa useampia
työkaluja. Ehkä se vertaus voisi olla, että ennen mentiin yhden koon housuilla läpi valta-
kunnan, nyt jokainen alue saa oman mahdollisuuden ja omien tarpeittensa mukaan.

Tuli esille tämä kohtaanto-ongelma: Kohtaanto-ongelmaan pystytään taatusti parhaiten
vastaamaan niillä omilla alueellisilla ratkaisuilla, ja ne ovat tässä maassa jokaisella alueel-
la hyvin erilaisia. Mutta se on selkeästi tunnistettavissa.

Eli kyllä hallituksen punainen lanka tässä on antaa joustoa ja päätöksentekovaltaa sinne
alueelle, jossa parhaiten tiedostetaan ja tunnistetaan ongelma ja siihen olevat ratkaisut.

Puhemies Paula Risikko: Ja ministeri Lindström, enintään 3 minuuttia.

15.01 Työministeri Jari Lindström: Arvoisa rouva puhemies! Jos lähtisi näistä Uuden-
maan erillisratkaisuista liikkeelle. Tässä matkan varrella moni alue tuli sen toiveen kanssa,
kun kuulivat, että tämmöinen erillisratkaisu Uudellemaalle olisi sitten tulossa, eli pyytä-
mään myös itselleen tämmöistä. Kyllä se meidän vastauksemme oli koko ajan se, että jo
pelkästään se, että Uudellemaalle tämmöinen annettiin, oli pitkän harkinnan ja väännön tu-
los. Meillä on perustuslaki, joka tietysti on siellä takana, mutta me myös katsoimme, että
pääkaupunkiseutu on alueena poikkeuksellinen, erilaisessa tilanteessa, kun otetaan huo-
mioon talous-, työmarkkinatilanne ja maahanmuuttajien määrä. Uudenmaan muiden kun-
tien vaikutusmahdollisuudet turvataan tässä erillisratkaisussa sillä, että kaikilla Uuden-
17



Pöytäkirjan asiakohta PTK 37/2018 vp
maan kunnilla on oikeus liittyä tämän kuntayhtymän jäseneksi. Pääkaupunkiseudulla asuu
44 prosenttia Suomen pitkäaikaistyöttömistä, 48 prosenttia vieraskielisistä. Tässä siis to-
della ollaan katsottu, että tämä on alue, jolle on perusteltua antaa tämmöinen erillisratkaisu.

Tämän matkan varrella ollaan käyty kiistaa — jos yksinkertaistan — oikeastaan vain ja
ainoastaan yhdestä asiasta, ja se on järjestämisvastuu. Siitä kysymyksestä on käyty keskus-
telua muun muassa Tampereen kanssa. Täällä on nyt noussut tämä kuntien rooli, se, että
hallitus jotenkin vähättelisi kuntien tekemää arvokasta työllisyystyötä. Ei todellakaan vä-
hättele. Tampereella ja monella muulla alueella on tehty erinomaista työtä. Pointti vain on
se, että nyt kun me tässä lähdemme menemään kasvupalveluissa eteenpäin, maakunta on
se, joka on vastuussa, ja se järjestämisvastuu on siellä, ei yksittäisellä kunnalla, sen takia,
että jonkun pitää kantaa loppupelissä vastuu joka ikisestä sen kulloisenkin alueen pitkäai-
kaistyöttömästä, joka ikisestä. Tämä on se tausta, mikä tässä on, kun lakiin tulee se, että
maakunta vastaa. Sen takia ollaan tälle tielle lähdetty. Ja tämä erillisratkaisu Uudenmaan
osalta, ei sitäkään ole vielä tietenkään täällä koeteltu, mitenkä perustuslaki siihen suhtau-
tuu, mutta meidän asiantuntijat virkavastuulla ovat sitä mieltä, että tämä on vielä jotenkin
perusteltavissa.

Allianssisopimuksesta, minkä takia tämmöinen nyt sitten tehdään tai mikä se on: Al-
lianssiin voi kuulua maakunta, kuntia, palveluntuottajia. Siinä määritellään yhteistyön ta-
voitteet, sitten sen sisällöt, mitä tuotetaan, mitä hankitaan, roolit, rahoitus, kustannustenja-
ko, organisointi — siis myös riskit kannetaan yhdessä. Tämä taipuu varmaan aika moneen.
Me emme edes tiedä, mihin kaikkiin allianssimalli taipuu. Tässä olen kannustanut kuntia,
että käyttäkää mielikuvitusta, lähtekää näihin pilottihankkeisiin mukaan, kokeilkaa sitä
uutta maailmaa, mitä se tulevaisuudessa on, koska niitten pilottien kautta me vasta tiedäm-
me, mikä ehkä sitten pelaa ja mikä ei pelaa. Voiko allianssiin liittää sitten muita asioita
kuin kasvupalvelu- tai elinvoimatehtäviä? Se on tilaajien päätettävissä, mitä kaikkia tehtä-
viä sille allianssille annetaan. Esimerkiksi maakunnan sosiaali- ja terveyspalvelujen, kun-
tien hyvinvointipalvelujen hoitaminen samassa allianssissa voi olla ihan hyvä ajatus.

Puhemies Paula Risikko:  Sitten puhujalistaan.

15.04 Sirkka-Liisa Anttila kesk: Arvoisa puhemies! Nyt rakenteilla oleva maakuntahal-
lintohan on ainakin alkuun todellisuudessa valtion aluehallintoa maakunnissa. Se on val-
tion suoraan vahvasti ohjaamaa ja rahoittamaa. Maakunnille valitaan vaaleilla valtuutetut,
mutta verotusoikeutta maakunnilla ei ainakaan alkuvaiheessa ole.

Kasvupalvelulaki kokoaa nyt nykyisten ely-keskusten ja TE-toimistojen yritys- ja työl-
lisyyspalvelut yhteen maakuntien järjestämisvastuulle. Näin päätöksenteko saadaan siirty-
mään lähemmäksi asukkaita ja palvelujen käyttäjiä. Myös palvelujen on oltava siellä, mis-
sä niitä käyttävien ihmisten tarpeet parhaiten tunnetaan.

Arvoisa puhemies! Kasvupalvelulaki antaa maakunnille mahdollisuuden itse räätälöidä
palvelutarjontaansa vastaamaan nimenomaan maakunnan omia tarpeita. Maakunnat saa-
vat tulevaisuudessa myös itse päättää sen, hankitaanko palvelut markkinoilta vai tuotetaan-
ko ne itse. Maakunta kuitenkin vastaa kaikissa tilanteissa viranomaistehtävistä. On kuiten-
kin välttämätöntä, että peruspalvelutaso turvataan koko Suomessa, ja lainsäädäntöön on-
kin tästä syystä kirjattu kasvupalveluja koskevat vähimmäisvaatimukset, jotka koskevat
kaikkia maakuntia. 
18



Pöytäkirjan asiakohta PTK 37/2018 vp
Maakuntahan muodostuu seuduista, ja nyt todella toivon, että jatkossa maakunnat otta-
vat kasvupalvelujen tuottamisessa huomioon myöskin näiden maakunnan seutujen ja kun-
tien tarpeet. Parasta olisi, jos päätyisimme siihen, että kunnilla ja seutukunnilla olisi mah-
dollisuus omaan toimintaan ja ottaa vastuuta nimenomaan näiden asioiden toteutuksesta
siellä kuntatasolla. Helposti maakunnissa nähdään vain sen keskusalueen tarpeet, jos
emme anna seuduille oikeuksia itse näitä toteuttaa kuntien kanssa yhteistyössä. Tämä on
se, mitä toivon erityisesti valiokuntakäsittelyssä käytävän läpi, jotta tämä saataisiin palve-
lemaan koko maakuntaa eikä yksinomaan maakunnan keskusta, nimittäin kokemusta on,
EU:n rakennerahojen jaosta. Monta kertaa se oma suu on ollut lähempänä kuin kontin suu,
ja sen takia tästä on pakko puhua.

Maakunta tulee luomaan omavalvontaohjelmansa kasvupalvelujen tuottamiseen, ja sa-
malla se varmistaa saatavuuden ja laadunvalvonnan. Työ- ja elinkeinoministeriö puoles-
taan seuraa kasvupalvelujen yhdenvertaisen saatavuuden ja rahoituksen tason riittävyyden
toteutumista niin valtakunnallisesti kuin maakunnittain. Lisäksi maakunnalla on kasvupal-
velujen järjestäjänä vastuu huolehtia asiakkaan palvelujen yhteensovittamisesta, jos asia-
kas tarvitsee työllistyäkseen myös muita kuin kasvupalveluja. Maakunta huolehtii myös
siitä, että sen asiakkaat saavat tietoa oikeuksistaan ja etuuksistaan ja että palvelut vastaavat
asiakkaiden tarpeita. 

Tämä on erittäin tärkeää lainsäädäntöä, mutta todella vielä kerran vetoan valiokuntaan,
joka tämän asian käsittelee, että teette ratkaisuja, joilla maakunnille annetaan riittävä mah-
dollisuus ja kaikissa mahdollisissa tilanteissa myöskin kunnille ja seudulle oikeudenmu-
kaista kohtelua.

15.07 Mia Laiho kok: Arvoisa puhemies! Esityksen mukaan Uudenmaan kasvupalvelut
järjestäisi pääkaupunkiseudun kuntien perustama kuntayhtymä. Valmistelijoita pitää to-
dellakin kerrankin kiittää kaupunkimyönteisyydestä. Kyseinen Uudenmaan erillisratkaisu
tukee kansantaloutemme moottorin toimintaa.

Pääkaupunkiseudun kuntien toimintaympäristön haasteet, kuten asukasluku sekä yritys-
ten ja maahanmuuttajaväestön määrä, pääkaupunkiseudun kuntien kokemus ja osaaminen
sekä niiden elinvoimapalveluihin käyttämä taloudellinen panos, ovat poikkeuksellisen
merkittäviä muihin kaupunkiseutuihin nähden. Uusimaa on ainutlaatuinen alue, joka poik-
keaa muusta maasta muun muassa elinkeinorakenteen, ulkomaisten investointien ja talou-
den dynamiikan suhteen. Numerot eivät valehtele. Yritysten liikevaihdosta 40 prosenttia
syntyy pääkaupunkiseudulla, ja noin 30 prosenttia yksityisen työsektorin työpaikoista si-
joittuu pääkaupunkiseudulle.

Suomi kaupungistuu vauhdilla, olemme uuden kaupungistumisaallon äärellä. Nyt on
kyse siitä, olemmeko täällä tukemassa tätä positiivista kehityssuuntaa vai jarruttamassa
väistämätöntä suuntausta. Lukuisat aluetalouden tutkijat ovat sitä mieltä, että alueen rooli
kasvun veturina tulee kasvamaan tulevaisuudessa.

Uudenmaan erillisratkaisu on perusteltu myös kielellisten seikkojen vuoksi. Lähes puo-
let koko maan vieraskielisestä väestöstä asuu pääkaupunkiseudulla. Vuositasolla vieras-
kielisten määrä on kasvanut noin 11 000 hengellä, ja kasvun arvioidaan jatkuvan samalla
tasolla. Hyvä näin. Kansainvälisten osaajien saaminen maahamme on elinehto, ja heikke-
nevä huoltosuhde ei ratkea kotikonstein.

Uudenmaan erillisratkaisussa ei ole kyse vastakkainasettelusta maaseudun ja kaupun-
kien välillä. Pääkaupunkiseutumme kaupungit eivät kilpaile eikä niiden tulekaan kilpailla
19



Pöytäkirjan asiakohta PTK 37/2018 vp
muun maan kanssa. Pääkaupunkiseudun on kilpailtava omassa sarjassaan, johon kuuluvat
lukuisat muut Euroopan kaupungit. Hallituksen esitys antaa nyt työkalut pääkaupunkiseu-
dulle ja koko Uudellemaalle jatkaa työtä tämän kilpailun edistämiseksi.

Arvoisa puhemies! Kasvupalvelut käytännössä tarkoittavat arjen tarpeellisia toimenpi-
teitä, kuten työllisyyden tukemista ja työttömien työnhakijoiden auttamista työn etsinnäs-
sä. Palveluilla edistetään yritystoimintaa, yritysten kasvua, uudistumista ja kansainvälisty-
mistä. Muutoksella vastataan työmarkkinoiden muutoksiin ja turvataan osaavan työvoi-
man saatavuus. Toimet vahvistavat jo hyvää työllisyyskehitystä ja antavat uskoa siihen,
että meidän tulisi pikemminkin tavoitella jo 75 prosentin työllisyysastetta.

Lakipaketti vahvistaa myös yhteistyötä pääkaupunkiseudun eri toimijoiden välillä. Lau-
suntokierroksen aikana Uudenmaan kunnat ottivat kasvupalveluihin myönteisen kannan.
Uudenmaan erillisratkaisun kantavana periaatteena on työllisyyden, osaavan työvoiman ja
elinkeinojen kehittämisen tiivis yhteensovittaminen. Toiseksi järjestämisvastuu ja palvelu-
tehtävät eriytetään. Tämä ratkaisu tukee Uudenmaan työssäkäyntialueen kokonaisuuden
kehittämistä. Myös hallinto toteutuu mahdollisimman yksinkertaisesti ja selkeästi. Kasvu-
palveluiden hallinnossa korostetaan toimijoiden kumppanuutta ja yhteistyötä kasvun, yri-
tysten toimintaedellytysten ja ihmisten hyvinvoinnin edistämiseksi.

Tässä valmistelussa on ollut eri vaihtoehtoja Uudenmaan kasvupalveluiden toteuttamis-
vaihtoehdoiksi. Voin olla kuitenkin varma, että kyseinen lakipaketti antaa koko Uudelle-
maalle parhaat eväät työllisyyden ja kasvun vahvistamiseksi edellä mainitsemieni seikko-
jen perusteella. Mainittakoon vielä, että pääkaupunkiseudun kuntienhan on myös huoleh-
dittava kuntayhtymän yhteistyön järjestämisestä koko Uudenmaan alueella myös niiden
kuntien osalta, jotka eivät kuulu tähän kuntayhtymään.

Pääkaupunkiseudun taloudellinen ja toiminnallinen osaaminen pääsee tämän esityksen
myötä parhaaseen mahdolliseen käyttöön.

15.12 Merja Mäkisalo-Ropponen sd: Arvoisa puhemies! Keskeinen tavoite tässä laki-
esityksessä tuntuu olevan sen lisäksi, että kasvupalvelujen järjestämisen vastuu siirretään
maakunnille, palvelutuotannon yksityistäminen niistä ministereiden vakuutteluista huoli-
matta, että näin ei olisi, mutta siltä se lukiessa vaikuttaa. Tämä lakiesitys on paikka paikoin
huonosti valmisteltu, ja se näkyy muun muassa siinä, että hallituksen perusteluissa joissain
paikoissa jopa kumotaan hallituksen omat perustelut. Myös riskien arviointi on olematon-
ta. Tähän lakiesitykseen liittyy suuria riskejä jo sen takia, että kyseessä on valtava järjes-
telmän muutos, joka aiotaan toteuttaa kertarysäyksellä. 

Vakava puute on se, että aktiivisen työvoimapolitiikan yhteiskunnalliset tavoitteet ovat
kovin ohuesti esityksessä mukana. Minusta on surullista huomata, miten monia hyviä
asioita heitetään nyt roskakoppaan. Aktiivisen työvoimapolitiikan vaikuttavuutta on kehi-
tetty systemaattisesti jo pitkään. Esimerkiksi kaikkein vaikeimmin työllistyvien palveluja
on tehostettu, työllistymistä edistävä monialainen yhteispalvelupiste TYP on vakiintunut. 

Kuntakokeiluilla on eri puolilla Suomea saatu hyviä kokemuksia. Kunnat ovat panosta-
neet työllistämiseen paljon myös rahallisesti, ja niillä olisi halua, tietoa ja tahtoa jatkaa hy-
väksi havaittuja toimintoja. Koko kehittämistyö uhkaa nyt valua hukkaan, kun nykyiset
tuotantorakenteet lakkautetaan. Minulle jäi epäselväksi myös se, mitä kuntien järjestämis-
vastuulla olevalle kuntouttavalle työtoiminnalle tapahtuu. Kunnat ovat panostaneet siihen
paljon, esimerkiksi henkilöstöresursseja.
20



Pöytäkirjan asiakohta PTK 37/2018 vp
Arvoisa puhemies! Ministereiden vastauksista huolimatta minulle ei selvinnyt, millaisia
palveluja esimerkiksi vaikeimmin työllistyvät tulevat jatkossa saamaan. On olemassa il-
meinen riski, että palvelut heikkenevät, koska vaikeimmin työllistyvien työllistymisestä on
vaikeaa saada kannattavaa bisnestä. En myöskään saa selvää, mitkä ovat jatkossa esimer-
kiksi järjestöjen edellytykset tarjota palveluita. Huolena on myös palveluketjujen katkea-
minen ja palveluiden pirstaloituminen, kun esimerkiksi osa palveluista on jatkossakin kun-
nissa.

Yleiskatteellisuuden ongelmasta puhuin jo debatissa, ja ministerin vastaus ei kyllä mi-
nua vakuuttanut, sillä jos maakunnassa ei ole rahaa, niin olipa siellä miten osaavia päättä-
jiä tahansa, on pitkäaikaistyöttömien työllisyyspalvelujen hyvin hoitaminen kyllä melko
vaikeaa. Asia olisi aivan eri, jos siellä maakunnassa olisi myöskin verotusoikeus.

Tässä lakiesityksessä lähdetään siitä, että maakunnan rahoituskriteerinä on työttömyys-
aste ja työttömien työnhakijoiden määrä. Minun mielestäni tämä on vähän kummallinen
kriteeri, vaikka suuren työttömyyden Pohjois-Karjalassa minun pitäisi siitä periaatteessa
iloita. Mutta mikä motivoi maakuntaa panostamaan työttömyyden hoitoon, jos rahoituskri-
teerinä on työttömien määrä? Tässä ja nyt taloudellisissa vaikeuksissa olevan maakunnan
päättäjän on vaikea ajatella, että hyöty tulee joskus tulevaisuudessa, kunhan saadaan työl-
listymisen kautta lisää verotuloja, jos rahapula on tässä ja nyt. Ja kuten sanoin aiemmin,
asia olisi toinen, jos maakunnalla olisi verotusoikeus.

Vielä pari asiaa:
Tässä lakiesityksessä uskotaan paljon digitaalisuuteen. Minäkin uskon siihen, mutta

meillä on tällä hetkellä lähes miljoona digiosatonta henkilöä eli niitä kansalaisia, joilla ei
ole taitoa, kykyä tai mahdollisuutta käyttää digitaalisia palveluita. Itä- ja Pohjois-Suomes-
sa ei kaikin paikoin ole edes toimivaa verkkoa. Tässä ryhmässä on paljon pitkään työttö-
minä olleita henkilöitä. Siksi toiminnan rakentaminen digitaalisten palvelujen varaan syr-
jäyttää entistä pahemmin osan kansalaisista ja pitkäaikaistyöttömistä.

Tärkeää olisi jatkossa varmistaa, että maakunnat ja kunnat voisivat sopia vastuistaan,
velvoitteistaan ja työnjaostaan alueelliset ja paikalliset erityispiirteet huomioiden. Toimi-
via ja hyväksi havaittuja käytäntöjä, kuten TYP-toimintaa ja työllisyyskokeilujen aikana
saatuja innovatiivisia toimintamalleja, ei saa lakkauttaa. Kuntien roolin tulisi olla jatkossa-
kin vahva.

Allianssimalli kuulostaa periaatteessa hyvältä, mutta hallituksen esittämässä mallissa al-
lianssilta puuttuu mielestäni sisältö. Ilman sisältöä se jää pelkäksi hankintayhteistyöksi,
jota voi tehdä ilman allianssia jo nyt.

Ja lopuksi, arvoisa puhemies, minä esitän, että tämä lakiesitys tulisi työelämä- ja tasa-ar-
vovaliokuntaan mietinnön tekemistä varten. Perustelen tätä sillä, että suurin osa muutok-
sista koskee työvoimapalveluja, ja lisäksi toukokuussa on tulossa nämä pilotit, jotka liitty-
vät oleellisesti tämän lain toteuttamiseen, ja olisi erittäin tärkeää, että nämä asiat käsiteltäi-
siin samassa valiokunnassa.

15.18 Li Andersson vas: Arvoisa puhemies! Tässä keskustelun aikana eräs edustaja ky-
syi, onko kaikki hyvin nyt. Ja vastaus siihen on ei, kaikki ei ole hyvin nyt. 

Suomalaisen työvoimapolitiikan ongelmat ovat kuitenkin seurausta pidemmästä kehi-
tyksestä, joka on jatkunut useamman hallituskauden ajan. TE-toimistojen toimipisteitä on
vähennetty, ja työllistämistoimien painopiste on siirtynyt yhä vahvemmin palkallisista toi-
menpiteistä palkattomiin. Tämä hallituksen tuorein suunnitelma on kuitenkin aivan uusi
21



Pöytäkirjan asiakohta PTK 37/2018 vp
käänne ja tulee toteutuessaan muuttamaan koko suomalaisen työvoimapalvelujärjestel-
män rakennetta. 

Hallituksen esityksen lähtökohta on voimakkaasti markkinaehtoistamiseen nojautuva.
Maakuntia velvoitetaan erottamaan palveluiden järjestäminen ja tuottaminen tilaaja—tuot-
taja-mallin mukaisesti. Lisäksi maakunnille tulee velvollisuus yhtiöittää oma palvelutuo-
tantonsa silloin, kun se toimii kilpailutilanteessa markkinoilla. Tämän lisäksi maakunnan
pitää taata ihmiselle mahdollisuus mahdollisimman monen palvelun osalta valita tarvitse-
mansa palveluntuottaja useammasta kuin yhdestä vaihtoehdosta. Tämä kirjaus on nähdäk-
seni myöskin ristiriidassa sen kanssa, että maakunnilla säilyisi mahdollisuus myös tuottaa
kaikki palvelut itse.

Lakiesityksen mukaan kilpailullisuuden lisääminen on kasvupalvelujen järjestämisen
peruspilari. Työvoimapalveluihin luodaan hallituksen arvion mukaan 300 miljoonan mark-
kinat, johon lasketaan sekä nykyisellään ostopalveluihin käytettävät 190 miljoonaa että ko-
konaan uusia, markkinoille siirtyviä, tällä hetkellä viranomaistoimintana tehtäviä palvelui-
ta jopa 110 miljoonan edestä. Tämä tarkoittaa sitä, että tällä hetkellä viranomaistyönä teh-
täviä toimintoja, kuten työllistämissuunnitelman laatiminen, määräaikaishaastattelut ja
palveluihin ohjaaminen, siirrettäisiin jatkossa yksityisiin, voittoa tavoitteleviin yrityksiin.
Näihin tehtäviin liittyy kuitenkin myös huomattavaa vallankäyttöä, joka kytkeytyy esimer-
kiksi työvoimapoliittisiin karensseihin.

Tässä ollaan siis taas hallituksen toimesta tekemässä hyvinvoinnin kannalta keskeisestä
julkisesta palvelusta bisnestä, mutta edelleenkään ei olla saatu vastausta kysymykseen sii-
tä, miksi näin on perusteltua tehdä. Suomalainen työvoimapolitiikka ei kärsi kilpailun tai
markkinaehtoisuuden puutteesta vaan resurssien puutteesta yhdistettynä tähän jatkuvasti
sanktioita ja byrokratiaa lisäävään politiikkaan. Tällä hetkellä Suomessa ongelmana on
jopa se, että työvoimahallinnolla jää käyttämättömiä määrärahoja yli, vaikka aktiivimallin
luulisi lisäävän painetta tarjota koulutuksia ja palkkatuettua työtä.

Onko bisnesmalli sitten toimivampi tapa lisätä työllisyyttä? Kuten keskustelussa aiem-
min todettiin, aihepiiriä koskevasta tutkimuksesta tai kansainvälisistä kokemuksista ei ole
löydettävissä yksiselitteistä tukea väitteelle, että yksityinen olisi julkista parempi työllisyy-
den hoidossa. Tämä todetaan myös hallituksen omassa lakiesityksessä. Esityksen mukaan
työvoimapalvelujen ulkoistaminen ei yleensä näytä johtavan toivottuihin tehokkuushyö-
tyihin. 

Sen sijaan on todennäköistä, että tämä hallituksen ajama malli tulee heikentämään ja
vaikeuttamaan työttömien asemaa entuudestaan, kolmesta syystä:

Ensimmäinen on se, että väljä lainsäädäntö jättää työttömät heikkoon asemaan. Erityi-
sesti tämä esitys kasvupalvelulaiksi liikkuu hyvin yleisellä tasolla jättäen huomattavaa väl-
jyyttä sääntelyyn ja harkintaa maakunnille. Työttömillä ei ole subjektiivisia oikeuksia pal-
veluihin, vaan ne ovat harkinnanvaraisia, ja niiden tarkemmasta sisällöstä säädetään vasta
myöhemmin erikseen annettavissa laeissa. 

Toiseksi, maakuntien rahoitusmalli yhdistettynä hallituksen soteen uhkaa jättää työttö-
mät heitteille. Maakunnille tullaan antamaan yleiskatteellinen rahoitus palveluiden järjes-
tämiseksi, ja samalla hallitus ajaa eteenpäin merkittäviä riskejä ja useita kustannuksia nos-
tavia elementtejä sisältävää sote-mallia. Tämän lisäksi on syytä huomioida, että sosiaali- ja
terveydenhuoltoa myöskin sääntelee tarkempi lainsäädäntö, mitä tulee ihmisten oikeuk-
siin saada tietynlaisia palveluita tietyssä ajassa. Jos ja kun soten kustannukset tulevaisuu-
22



Pöytäkirjan asiakohta PTK 37/2018 vp
dessa nousevat, tarkoittaa se, että maakunnille syntyy paine vähentää rahoitusta työvoima-
ja yrityspalveluista. 

Kolmanneksi — mihin myös kokoomuksen edustaja Satonen kiinnitti huomiota — on
hyvin todennäköistä, että yrityksille syntyy kannustin kermankuorintaan. Maakunnat tule-
vat hankkimaan palveluita yrityksiltä tulosperusteisesti, mikä synnyttää firmoille kannus-
timen keskittyä niihin asiakkaisiin, joilla on jo ennestään parhaat työllistämisedellytykset.
On siis erittäin iso riski sille, että firmat tulevat keskittymään kaikista helpommin työllis-
tyviin asiakkaisiin, kun taas vaikeammin työllistyvien tarpeet jäävät vähemmälle huomiol-
le.

Lopuksi, arvoisa puhemies: Valinnanvapaus työvoimapolitiikassa ei voi olla julkisten
työvoimapalveluiden alistamista bisneksen ehdoille. Sen sijaan tarvitaan järjestelmä, joka
takaa kaikille mahdollisuuden kouluttautua tai päästä työhön tarvittaessa palkkatuen avul-
la ja joka mekaanisten sanktioiden sijaan mahdollistaa keikkatöiden ja osa-aikatöiden teon
esimerkiksi perustulon avulla. Se olisi todellista valinnanvapautta työvoimapolitiikassa.

15.24 Lauri Ihalainen sd: Arvoisa puhemies! Jotta en unohtaisi, niin aluksi haluaisin
kannattaa Mäkisalo-Ropposen esitystä siitä, että tämän asian käsittely täällä eduskunnassa
olisi työ- ja tasa-arvovaliokunnan piirissä. Kun täällä ovat ministeritkin TEMistä, niin on
kai luontevaa, että tämä menee siihen valiokuntaan.

Arvoisa puhemies! Talousvaliokunta on nyt jo kahdessa kokouksessa saanut kuunnella
asiantuntijoita tästä kyseisestä lakiehdotuksesta, -paketista. Tämä kasvupalvelupaketti on
jäänyt sote- ja maakuntauudistuksen keskustelun myötä vähän liian vähälle huomiolle sen
merkitykseen nähden. Varsinkin kokonaistilanteen hahmottaminen on nyt vaikeata, koska
monet sisältölait ovat vielä antamatta, niin kuin on käynyt ilmi. Niitä tietysti on tärkeää
odottaa. Palaan erääseen toimenpide-ehdotukseen.

Samaan aikaan me olemme täällä salissa paljon keskustelleet siitä, että työttömyydenai-
kaista toimeentuloturvaa leikataan ja työsuhteen ehtojakin ollaan aikeissa heikentää. Ja mi-
nulle tulee sellainen olo, että näillä kaikilla uudistuksilla tai heikennyksillä on kaksi lei-
maa-antavaa piirrettä: hyvinvointiyhteiskuntaa markkinaehtoistetaan ja työllistymistä sy-
sätään entistä enempi yksilön ratkaistavaksi, ei yhteiskunnan tai työnantajien.

Kasvupalvelulainsäädäntö on hallituksen esittämässä muodossa iso rakenteellinen muu-
tos, missä valtion ja toisaalta kuntien strateginen ohjausrooli kasvu-, elinkeino- ja työlli-
syyspolitiikassa ohenee ja maakuntien korostuu. Kasvupalvelulakiesitys siirtää mielestäni
sivuun pohjoismaisen aktiivisen työpolitiikan työvälineistöä. Siinähän julkisella sektorilla
on keskeinen rooli ja yksityiset toimijat täydentävät. Kyllä yksityisiäkin palveluntuottajia
tarvitaan, siitä ei ole kysymys. Huoleni kyllä on se, että nämä palvelut tullaan laajasti yk-
sityistämään ja markkinaehtoiset toimijat tulevat jakamaan julkisia verovaroja näissä pal-
veluissa. Ne mieluusti keskittyvät helpommin työllistettävien palveluihin. Tulee tässä mie-
leen, kenenkäs vastuulle ne vaikeimmin työllistettävät jäävät — yhteiskunnan, niinkö? Pi-
täisikö itse asiassa vähän asettaa joitain ehtoja näille markkinaehtoisillekin toimijoille, että
nekin huolehtivat myös näitten vaikeimmin työllistettävien palvelujen tarjonnasta, eikä
vain päästetä heitä ikään kuin helpommin työllistettävien palvelujen tuottamiseen?

Sote- ja maakuntauudistuksen myötä maakunnat saavat siis tämän yleiskatteellisen ra-
hoituksen, josta tässä on puhuttu, ja tietyillä painoarvoilla, joissa työttömyyden merkitys
on suuri. Mutta kyllä tästä herää se kysymys, mitkä ovat ne kannustimet vähentää työttö-
23



Pöytäkirjan asiakohta PTK 37/2018 vp
myyttä, jos rahoitusta saa sitä enempi, mitä enempi on työttömiä. Tätä kannustuselement-
tiä kannattaa miettiä.

Sitten tähän tietysti liittyy se huoli, että jos jaetaan tietty rahasäkki maakuntaan — ja me
tiedämme, että se menee ennen kaikkea sosiaali- ja terveyspalveluihin — niin miten paljon
jää tosiasiallisesti näiden kasvu- ja työllisyyspalvelujen hoitamiseen rahoitusta. Tässä mie-
lessä, vaikka en yleisesti kannata korvamerkintää, niin pitäisikö tässä joitakin ohjauskep-
pejä miettiä, jotta nämä sektorit eivät jää rahoituksen osalta heikkoon asemaan? Tähän va-
liokunnassa tänäkin päivänä monet toimijat kiinnittivät huomiota.

Samanaikaisesti kasvupalvelut rajaavat kuntien roolia, ja on tietysti vähän huono asia
tuottaa ja järjestää palveluja, kun ne yli miljardin edestä kuitenkin tänä päivänä niitä tuot-
tavat. Mielestäni valtion, kuntien ja maakuntien keskinäistä työnjakoroolia pitäisi tarkem-
min vielä selvittää monistakin syistä johtuen, ja ennen kuin tätä uudistusta loppuun vie-
dään, kannattaisi tämä miettiä, löytää aito kumppanuussopimusmalli, jossa on joustava
tapa valtion ja kuntien kesken ratkoa näitä asioita.

Sitten haluaisin loppuun tehdä yhden toimenpide-ehdotuksen, ja se on siis se, että on siis
monta syytä arvioida kasvupalvelu-uudistusta vielä uudestaan ja ottaa tässä esitettyjä nä-
kökohtia. Muutoinkin olisi viisasta, että katsottaisiin ensin, mille jalustalle tämä sote- ja
maakuntauudistus tulee, ja sitten arvioitaisiin kasvupalveluratkaisujen istuttamista siihen.
Eikö semminkin olisi viisasta tuoda kasvupalveluesitys ja substanssilait yhtä aikaa tänne
eduskuntaan, niin että tietäisimme siitä kokonaisuudesta paljon enempi? Toivoisin, että
tällaista harkintaa suoritettaisiin.

15.29 Arto Satonen kok: Arvoisa puhemies! Tässä vaiheessa keskustelua lähinnä muuta-
mia huomioita jo käytyyn keskusteluun ja muutamia havaintoja tästä hallituksen esitykses-
tä:

Ensinnäkin haluan korostaa sitä, että lähtökohtaisesti pidän tätä uudistusta hyvänä, mut-
ta keskityn nyt vain tähän työvoimapalvelujen osuuteen. 

Täällä käytiin keskustelua siitä, voiko yksityisellä tuotannolla saada enemmän nettovai-
kuttavuutta ja tehokkuutta kuin julkisella palvelutuotannolla. Täältä löytyy sivulta 91 Fin-
nin 12 maan tutkimus, joka päätyy siihen lopputulokseen, että yksityiset palveluntuottajat
voivat tietyissä sopimusjärjestelyissä parantaa joidenkin ryhmien osalta tuloksia ja tuoda
innovaatioita palveluihin. Ymmärtääkseni edustaja Filatov myös viittasi tähän samaan. Us-
kon itse vahvasti, että sen työvoiman osalta, joka on hyvässä työmarkkina-asemassa ole-
vaa ja jolla on hyvät edellytykset työllistyä avoimille työmarkkinoille, tämä kyllä on ihan
järkevää toimintaa. Varmaan on myöskin niin, että ainakin joillakin ammattiliitoillakin on
sellaisia koulutuksia, jotka edesauttavat tätä työllistymistä, ja ymmärtääkseni hallituskin
on ne huomioinut omissa ratkaisuissaan.

Sitten toisena tästä kuntien roolista: Sehän on varsin mittava tällä hetkellä, taitaa olla
2 300 henkilöä tämän esityksen mukaan tällä hetkellä kunnissa omaehtoisesti tekemässä ja
hoitamassa näitä asioita. Tietysti olennainen kysymys on se, että kunnilla jatkossakin säi-
lyy motiivi olla tässä työssä mukana. Se on ihan avainasia, koska on kyllä vaikea kuvitella,
että muuta kautta löytyy niin paljon rahaa järjestää näitä palveluita, jos kunnat eivät ole täs-
sä lainkaan mukana. Eli se on ehkä se asia, joka minusta pitää vielä pystyä tässä varmista-
maan. 

Sitten kun puhutaan siitä, mikä on missäkin päin maailmaa se järjestelmä ja toimiva
malli: Täällä puhutaan myös tästä Tanskan joustoturvamallista, jossa paikallisella työvoi-
24



Pöytäkirjan asiakohta PTK 37/2018 vp
matoimistolla on melko vapaat kädet palveluiden ja operationaalisten prosessien suunnit-
telussa kansallisella tasolla asetettujen reunaehtojen puitteissa. Jos tietoni Tanskan mallis-
ta ovat oikeat, niin siellä nimenomaan näillä yksityisillä palveluilla on todella merkittävä
rooli helpommin työllistyvän väen keskuudessa mutta sitten taas kunnilla on vahva rooli
vaikeimmin työllistyvien kohderyhmässä, eli se on yksi tapa tämä järjestää. No, Australi-
asta täällä on jo niin paljon puhuttukin, että en mene siihen enää, ja tosiaan tätä meidän
malliamme ei voi verrata Australian malliin, mutta toki se kohta on viisasta ottaa sieltä
huomioon. Riski siitä, että sitä kermankuorintaa tulee niihin palveluihin, joissa kohderyh-
mä on erittäin haasteellinen — se on minusta ihan aito huoli.

Ehkä sitten sellainen näkökulma siitä, mitä nämä TYP-palvelut ovat saaneet aikaan ja
mitä ne eivät ole saaneet aikaan: siihenkin täällä löytyy sivulla 63 erinomainen kohta, jos-
sa todetaan, että ”TYP-toiminnasta ovat vastausten perusteella hyötyneet henkilöt, jotka
tarvitsevat henkilökohtaista palvelua ja ohjausta, ovat motivoituneita ottamaan sitä vas-
taan ja työllistymään ja joilla elämänhallinnan ongelmat eivät ole liian suuria.” Ja tämä on
ehkä nyt se olennainen kysymys, että tämä ryhmä saadaan jatkossakin palveltua sillä taval-
la, että me saamme heitä työelämään ja täyttämään osaltaan sitä ainakin joillakin aloilla jo
olevaa työvoimapulaa. Toivottavasti, kun hallitus on muuten uudistanut mielestäni työ-
markkinoita järkevällä tavalla, näitä työpaikkoja syntyy. Tämän näen tässä hyvin tärkeänä.

Arvoisa puhemies! Oikeastaan lopuksi olennainen kysymys tässä nyt on se, miten tämä
allianssimalli pystyy sitten vastaamaan tähän tilanteeseen. Täällähän kyllä sanotaan sivul-
la 95, että allianssihankkeen osapuolina maakunta, kunnat sekä yksityiset ja kolmannen
sektorin palveluiden tuottajat voivat suunnitella ja toteuttaa yhdessä ja siinä voi olla myös
omaa palveluntuotantoa mukana. Eli tämä on nyt se olennainen kysymys, miten tämä sit-
ten käytännössä pystytään järjestämään. Tässä yhteydessä toivon, että kun tätä eduskun-
nassa nyt perusteellisesti käsitellään, niin asia käydään hyvin tarkalleen läpi, jotta meillä
säilyy se yhteinen, joka täällä varmasti on yhteinen, tahto hoitaa sekä helpommin työllis-
tyvien että vaikeimmin työllistyvien ihmisten asiat tarkoituksenmukaisesti myös jatkossa.
Tämä on se asian ydin, että tämä saadaan varmistettua.

15.35 Tarja Filatov sd: Arvoisa puhemies! On helppo olla edustaja Satosen kanssa sa-
maa mieltä siitä analyysistä ja niistä esimerkeistä, joita nostitte esiin. Sitä me emme voi
kiistää, että vaikka tämä laki antaa mahdollisuuden omaan tuotantoon, niin tämä vie työ-
voimapalvelut yksityisiin yrityksiin, siellä on niin paljon niitä elementtejä, jotka liittyvät
markkinoiden ikään kuin rakentamiseen: nämä pilotit liittyvät markkinoiden rakentami-
seen ja yksityisten palveluiden alalle tulemiseen. Tiettyyn pisteeseen asti se on hyvä asia,
silloin, kun niillä on oma siivunsa sillä puolella, minkä ne osaavat, mutta jo nyt nämä mark-
kinatoimijat ovat sanoneet, että kun tullaan vaikeasti työllistettäviin, niin heidän osaami-
sensa on rajallinen.

Jos me katsomme jo toteutettuja pilotteja, niin niissäkin näkyy se, että esimerkiksi Uu-
dellamaalla, kun kyse oli nuorista hyvillä valmiuksilla varustetuista työttömistä, yksityi-
nen palvelutuottaja sai aikaan tehokasta työnvälitystä. Mutta kun katsottiin ikääntyneitä ja
katsottiin pitkäaikaistyöttömiä Pirkanmaalla, niin tulokset eivät olleet kovin hääppöisiä.
Tämä ero meidän pitäisi nähdä. Itse uskon siihen, niin kuin äsken sanoin, että jos toimitaan
kapealla sektorilla ja esimerkiksi välitetään tietyn toimialan työvoimaa, niin silloin var-
masti yksityinen voi toimia tehokkaammin, kun se saa ihan luvalla keskittyä siihen omaan
25



Pöytäkirjan asiakohta PTK 37/2018 vp
siivuunsa eikä sen tarvitse hallita koko maailmaa, niin kuin julkisten tällä hetkellä on pitä-
nyt.

Mutta sitä minä ihmettelen tässä mallissa, että kun meillä nyt jo nämä yksityiset työnvä-
littäjät toimivat täysin markkinaehtoisesti ilman, että sinne pistetään euron euroa, niin mik-
si meidän pitää luoda malli, jossa meidän pitää ruveta laittamaan sinne valtion rahaa. Tämä
on se iso kysymys. Kun rahaa on liian vähän, niin miksi ottaa markkinoilta toimiva asia
ikään kuin valtion ja kuntien veroeurojen syliin? Siksi en ymmärrä tätä yksityistä puolta,
mikä tässä on.

Se on totta, että meidän nykyiset palvelumme eivät ole läheskään kaikilta osin toimivia.
Siellä on resurssipulaa, siellä on monenlaisia ongelmia, ja varsinkin silloin, kun työttö-
myys nousee, resurssit kulkevat hitaasti perässä ja usein ei pääse asiakkaaksi. Näitä ongel-
mia meidän pitää korjata, mutta sitä minä en ymmärrä, että kun meillä on toimivia malleja,
niin miksi ne rikotaan.

Toimivilla malleilla tarkoitan nyt esimerkiksi TYP-palveluita. TYP on tarkoitettu niille
asiakkaille, jotka tarvitsevat monialaista palvelua, ja niin kuin edustaja Satonen sanoi, hei-
dän kohdallansa se malli toimii. Sieltä on saatu työvoimaa jopa sellaisille työvoimapula-
alueille, joita meidän niin sanotut normaalit TE-palvelumme eivät ikinä pysty toteutta-
maan. Sen takia minua surettaa se, että tämä TYP-palvelu tässä purkautuu.

Ministerillä on hyvä usko siihen, että me saamme ikään kuin sote-keskukset ja työvoi-
mapalvelut toimimaan yhteen, mutta minun on kyllä pakko epäillä sitä mallia, koska tosi-
asiallisesti, jos asiakkaat valitsevat, minne sote-keskukseen he menevät, silloin tällaista ko-
konaisuutta ei pysty rakentamaan. On eri asia silloin, kun kunta on tilaajana. Silloin pysty-
tään sanomaan, että kunta, joka on järjestämisvastuussa ja tilaamisvastuussa, voi ikään
kuin tilata sen kokonaisuuden, mutta maakunnat ovat toisenlaisessa roolissa. Ja uskallan
väittää, että kun alueilla on tätä pohdittu, niin siellä ei ole tätä valinnanvapautta mietitty
vaan on ajateltu ikään kuin sen vanhan kuntamallin kautta. Toivon, että ministeri kuvaisi
minulle sen mallin, koska itse olen maakuntapäättäjä ja toivottavasti myös tuleva maakun-
tapäättäjä: mikä on se malli, jolla me järjestämme nämä palvelut sillä tavalla, että ne inte-
groituvat? Minä, vaikka olenkin aika pitkään näiden asioiden kanssa puuhannut, en sitä ky-
kene ymmärtämään näillä malleilla, jos katsotaan sotea ja katsotaan tätä kasvupalvelula-
kia.

Jos sitten ajatellaan vaikkapa Pirkanmaan esimerkkiä siitä, että tässä kokeilussa on saa-
tu hyviä tuloksia, niin on vaikea nähdä, miten allianssi turvaisi sen, että tuo malli jatkuu.
Siihen tulee uusia toimijoita, sitä joudutaan purkamaan tietyiltä osin, osa siitä toiminnasta
jää kuntiin, ja on vaikea ajatella, että se pystyisi toimimaan, kuten kaikki hyvät esimerkit.
Voi olla, että allianssimallilla päästään aika lähelle, mutta tässäkin on kysymys se, että kun
joku jossakin toimii, niin miksi se pitää rikkoa. Miksi ei keskitytä niihin asioihin, jotka ei-
vät toimi, ja korjata niitä?

Sitten jos ajatellaan ylipäätään tätä tilaaja—tuottaja-mallia: sitä on kokeiltu monessa
kunnassa, ja sen uskottiin tuovan hyötyä ja kustannustehokkuutta, ja varmasti se toi kus-
tannustehokkuutta. Kun julkisten palveluiden rinnalle, kunnallisten palveluiden rinnalle,
tuli yksityisiä toimijoita, niin pystyttiin oppimaan toinen toiseltaan ja saatiin tietyllä taval-
la esimerkiksi hintatietoisuutta aivan eri tasolle. Mutta samaan aikaan, kun kyse on julki-
sista viranomaistehtävistä, huomattiin, että tulee hyvin paljon päällekkäistä byrokratiaa.
Vastuu katoaa sillä tavalla, että kun kunnalla on järjestämisvastuu ja sitten siellä on myös
julkisia tuottajia ja yksityisiä tuottajia, niin ne, jotka järjestävät, eivät pääse sinne tuotan-
26



Pöytäkirjan asiakohta PTK 37/2018 vp
topuolelle, mutta kansalaiset odottavat poliittisilta päättäjiltä sitä, että ne pystyvät vaikut-
tamaan molempiin puoliin. Ongelma oli se, että siellä tehtiin paljon päällekkäistä työtä ja
monet asiat tippuivat väliin, ja tämän vuoksi kunnat ovat olleet luopumassa tilaaja—tuot-
taja-malleista. Elikkä voisi sanoa, että tämä ei ole niinkään uudistus tämä tilaaja—tuottaja-
malli tai järjestäjän ja tuottajan erottaminen vaan se on ennemminkin vanhennus, jos kat-
sotaan sitä, mitä Suomessa on tapahtunut.

Jompikumpi ministereistä, taisi olla ministeri Lintilä, sanoi, että tarvitaan suuremmat
hartiat kuin kunta, ja olen samaa mieltä. Moni kunta on liian pieni hoitamaan työllisyys-
palveluita, koska työssäkäyntialueet ovat paljon suurempia. Mutta nyt itse asiassa hartiat
kapenevat, jos katsotaan valtion näkökulmasta. Meillä on ollut vähemmän TE-toimistoja
kuin meillä nyt tulee olemaan maakuntia. Meillä on maakuntia, joissa on vähemmän asuk-
kaita kuin isommissa maakunnissa työttömiä, jos vähän kärjistää — ei ehkä ihan mutta
melkein, voi sanoa, työvoimaa ja työttömiä ainakin. Ja tämä tavallaan tuo hyvin epäsuhtai-
sen koon maakunnille, jotka tätä järjestävät.

Vieläkään en ole löytänyt täältä sitä kannustinta, joka ikään kuin turvaisi sen, että maa-
kunnat ovat kiinnostuneita myös maakuntarajan ulkopuolella olevasta työvoiman saata-
vuudesta tai maakuntarajan ulkopuolella olevista työttömistä. Koska tämä rahoitusmalli
lähtee omien työttömien määrästä, niin silloin tavallaan siihen, että palveltaisiin maakun-
tarajan ulkopuolella olevia yrityksiä ja niiden työvoiman tarpeita, pitäisi löytää ihan erilai-
set kannustimet kuin tähän asti on ollut näkyvissä, koska se ei ole totta vieköön helppoa. Se
on ollut vaikeaa vaikkapa ihan TE-toimistojen yhteisissä rahoituksissa. Joissakin liikenne-
hankkeissa on näkynyt se, että kun vaihdetaan rahoittajaa, niin ei millään meinaa löytyä
sellaista yhteistä allianssia, jolla jokin alue toimisi ehjästi, vaan ne jäävät sirpaleisiksi.

Sitten jos katsotaan — Australia on noussut tässä esimerkkinä esiin, samoin kuin Iso-
Britannia — niin ylipäätään se yksityistämisen ajattelu on lähtenyt näistä aika kaukana
meistä olevista maista. Ja siellä on ollut näkyvissä se iso riski, että ensin yksityiset tulevat
markkinoille, siellä on kelvottomia toimijoita ja siellä on erittäin kelvollisia toimijoita, ja
sitten kun ruvetaan karsimaan niitä kelvottomia toimijoita pois, niin sitten käy niin, että
joudutaan lisäämään byrokratiaa. Ja se on ylipäätään tämän koko tilaaja—tuottaja-mallin
ongelma: on jouduttu lisäämään raportointia, on jouduttu lisäämään erilaista valvontaa ja
tuomaan säätelyä sinne sisään.

Itse olen ymmärtänyt, että tämän lain perusidea on ollut se, että vähennetään sitä sään-
telyä ja niitä määrämuotoisia toimia, mitä meillä työvoimapolitiikassa on, ja annetaan
ikään kuin yritysten innovoida. Mutta en voi ymmärtää sitä, miksei myös julkinen toimija
voisi innovoida, niin kuin Tanskassa on tehty. Eli siellä on annettu jobcentereille ja kun-
nalliselle tasolle paljon tilaa toimia, mutta se on kuitenkin ollut julkinen toimija, joka siellä
on ollut näiden vaikeasti työllistyvien kohdalla. Mutta nyt tässä luotetaan ikään kuin yri-
tyksiin, ja uskon, että varmasti sieltä tulee myös hyviä yritystoimijoita, mutta tulee myös
onnen onkijoita.

Olen itse ollut aikanaan ministeri silloin, kun kokeiltiin työn etsintäpalvelua, jossa meil-
lä oli kilpailutus, jossa haettiin yrityksiä, jotka toimisivat työnvälittäjinä tietylle kohderyh-
mälle ja saisivat palkkion silloin, kun ovat tehneet tulosta. Kun noita tarjouspyyntöjä kat-
soi, niin pystyi etukäteen sanomaan, että tuo tekee tulosta, nuo eivät tee, koska siellä oli
ikään kuin aliarvioitu se haaste, mikä on edessä. [Puhemies koputtaa] Pelkään, että tässä
käy samalla tavalla.
27



Pöytäkirjan asiakohta PTK 37/2018 vp
Puhemies Paula Risikko:  Edustaja Filatovilla on mennyt jo aika paljon ylitse aika. 7 mi-
nuuttia on se, joka on sovittu tälle päivälle. [Tarja Filatov: Tälle päivälle. Okei, sitten pyy-
dän uuden puheenvuoron.] Mutta olisiko siinä ollut vain vähän jäljellä? [Tarja Filatov: Ei.]
— Eli paljon jäljellä. Seuraava puheenvuoro tulee sitten myöhemmin.

 Kuten muistatte, olemme sopineet istuntoihin uusia käytäntöjä: 7 minuuttia ja sitten pa-
kalta 3 minuuttia. Nämä on otettu tänään käyttöön, ja tuossa istunnon alussa ne totesin. —
Edustaja Paatero, olkaa hyvä.

15.44 Sirpa Paatero sd: Arvoisa rouva puhemies! Kasvupalvelulaki on yksi näistä osista,
jonka nyt pitäisi valmistua muutamassa seuraavassa viikossa osana isoa kokonaisuutta,
joka itse asiassa lähti siitä ajatuksesta, että meillä oli tarve uudistaa sosiaali- ja terveyspal-
veluita. Sosiaali- ja terveyspalveluiden uudistaminen, joka viime hallituskauden lopulla oli
kahdeksan puolueen yhteinen tahtotila, jäi silloin ihan viittä vaille valmiiksi, ja kuvittelin
— näin sitä ihminen erehtyy — että se on se malli, millä jatketaan, kunnes 2015 syksyllä
olin tilaisuudessa, jossa minulle selvisi, että emme me ole tekemässä sote-uudistusta vaan
nyt ollaan tekemässä laaja-alaista maakuntahallintouudistusta, minkä jälkeen yhtäkkiä tä-
hän sote-uudistukseen yhdistettiin kaikki elyt ja avit ja kunnista paljon muitakin tehtäviä,
muun muassa ympäristö-, terveydenhuolto-, lomituspalveluita ynnä muuta. 

Nyt, kun kuuntelee tämän päivän keskustelua ja montaa muuta näistä palasista, mitä
eduskuntasaliin on tuotu, tuntuu, että lähes meillä kaikilla alkaa olla semmoinen olo, että
tätä kokonaisuutta ei hallita. Sen näkee tästä keskustelusta mutta myöskin näistä hallituk-
sen esityksistä. Nämä limittäin menevät kohdat olisi ollut mahdollista välttää niin, että ol-
taisiin edetty vaiheittain: joko vaiheittain aikataulullisesti — jaksottamalla pidemmälle
jaksolle; tai vaiheittain asia kerrallaan — olisi tehty ensin sotea, sitten siirrytty valtion alue-
hallinnon muuttamiseen; tai esimerkiksi alueittain, kuten meillä on esimerkki vaikkapa pe-
ruskoulun tulemisesta — siinä oli vain peruskoulu, ei koko koulutusjärjestelmää, ja silti se
tehtiin niin, että lähdettiin eri alueilta Suomessa rakentamaan sitä. Nyt mitään tätä vaiheis-
tusta, mitä olisi ollut mahdollista tehdä, ei tehdä vaan tällä hetkellä ollaan tekemässä yön
yli sekä valtion aluehallintouudistus että sote-uudistus että kuntien tehtävien muutokset.
Epäilen, että tästä ei välttämättä kaikkia riskejä osata havaita.

Tässä siis tämän kasvupalvelulain osalta on tulossa kaksi isoa muutosta: Toinen on tämä
tilaaja—tuottajan erottaminen siellä sote-palveluissa, mikä tarkoittaa siis sitä, että siirry-
tään malliin, jossa yksityisille tarjotaan niitä satoja miljoonia, kun kerran maakuntien niitä
palveluita oletetaan ostavan. Ja sitten toinen on tämä kuntien tehtävien vähentäminen elik-
kä kuntapuolelta tämän jättäminen ainoastaan sakkomaksujen maksettavaksi. Jos olen ym-
märtänyt oikein — toivottavasti ministerit korjaavat, jos olen väärässä — niin näistä sak-
komaksuista, jotka tällä hetkellä on, on yhä edelleen jäämässä kuntien maksettavaksi noin
puolet, vaikka kunnilta viedään kaikki välineet, millä tätä työllisyydenhoitoa kunnissa voi-
taisiin järjestää, niin ne pilotit, työllistämiskokeilut kuin TYPit elikkä työvoiman palvelu-
keskukset ollaan kunnilta viemässä pois. Tästä olen hyvin surullinen, sillä etenkin suurem-
missa kaupungeissa olisi ollut tahtoa, ei vain pääkaupunkiseudulla vaan yksittäisissä kau-
pungeissakin, halukkuutta järjestää tätä. 

Erityisesti kun katsotaan aktiivista työvoimapolitiikkaa vaikkapa nuorten osalta, joilla
kytköksen koulumaailmaan tulee olla vahva — meillä on etsivää nuorisotyötä, meillä on
Ohjaamo-palveluita, meillä on nuorten työpajoja, joissa osin ollaan koulun sisällä eli ne on
organisoitu niin, että ne ovat toisen asteen koulutuksen sisällä, osassa ne ovat nuorisotoi-
28



Pöytäkirjan asiakohta PTK 37/2018 vp
men sisällä ja osassa ne on tehty säätiöiksi ja muuta — niin nyt tämä kytkös katkaistaan ja
se yhteys sinne koulutuspuolelle heikkenee. Samalla tavalla, jos ajatellaan, että meillä ai-
kuisten koulutus on siirretty myöskin sinne toisen asteen sisälle, niin miten se onnistuu
sieltä tämän työllisyydenhoidon osalta?

Suurin huoli on tietysti osatyökykyisten, pitkäaikaistyöttömien ja vaikeasti työllistettä-
vien osalta. Äsken oli hyvää keskustelua kermankuorinnasta, ihan samaa, mitä on keskus-
teltu sote-palveluiden osalta. Oletettavasti se tulee toteutumaan myöskin kasvupalvelui-
den osalta niin, että ne yritykset, jotka edustaja Filatovin äsken kuvaamalla keinolla nyt
ovat tuottaneet yksityisiä työllistämispalveluita ihan omine toimineen, saavat sen veron-
maksajien rahoilla ja hoitavat yhä edelleen vain ne kaikkein helpoimmin työpaikan löytä-
vät ihmiset. Me emme siis vastaa tällä siihen huoleen, kun täällä tiedetään, että yhä edel-
leen meillä on siis tällä hetkellä esimerkiksi piilotyöttömiä enemmän tänään kuin kymme-
nen vuotta sitten, niitä ihmisiä, jotka eivät enää edes jaksa kirjautua työttömäksi. Miten
tämä uudistus vastaa näiden ihmisten löytymiseen sinne palveluiden pariin?

Sitten on nämä keskustelut tästä, miksi me emme yhä edelleen voisi tässä, niin kuin mo-
nessa muussakin, seurata muita Pohjoismaita — Tanskaa, jossa on vahva kuntapohja, tai
sitten Ruotsia, muitakin Euroopan maita, missä on tämmöisiä malleja, joissa se julkinen
puoli ja kunta ovat vahvasti valtion ja yksityisten kanssa — vaan nyt haetaan esimerkkiä
Britanniasta tai Australiasta, joissa on täysin yksityiseen perustuvat työvoimapalvelut. En
ymmärrä, miksi me haluamme pois pohjoismaisesta hyvinvointiyhteiskuntamallista ja täs-
tä perusajattelusta, mitenkä asioita hoidetaan.

Yleiskatteinen rahoitus on ollut hankala tässä keskustelussa ja tulee olemaan sitä. Huo-
lissani olen myöskin valtion keinoista työvoimapalveluiden hoitoon ja ohjaamiseen vaik-
kapa tämmöisissä Uudenkaupungin autotehtaan tilanteissa, eli valtiolla ei ole tulevaisuu-
dessa keinoa näitä hoitaa, kun ne menevät niin, että jokainen maakunta hoitaa itse oman
maakuntansa työttömien ja työllisyyden hoidon.

Seuraava huoleni liittyy myöskin näiden kuntien, kaupunkien osalta, jotka ovat Suomen
elinvoima, kaupunkien osalta, jotka hoitavat Suomen kasvun, siihen, miten — tässä ta-
pauksessa, kun vastuu siirtyy maakunnille ja kun meillä on kuntien yhteisinä yhtiöinä pal-
jon elinkeinoyhtiöitä — se yhteys kaavoituksen, elinkeinoyhtiöiden ja tämän maakunnal-
lisen elinvoiman tuomisen kanssa tullaan toteuttamaan. Minulle ei ole vielä selvinnyt, mi-
tenkä. [Puhemies koputtaa] 

Elikkä monta kysymysmerkkiä vielä löytyy.

Puhemies Paula Risikko: Pyydän kiinnittämään huomiota 7 minuuttiin, koska me vaih-
damme aihetta kello 16.

15.52 Sari Essayah kd: Arvoisa rouva puhemies! Kasvupalvelut ovat jääneet pahasti
sote-keskustelun varjoon, vaikka kyse on kyllä koko kansantalouden kannalta aivan kes-
keisistä palveluista, kun puhutaan työllisyydestä ja yrittäjyydestä.

Hallituksen sopima kasvupalveluiden allianssimalli on sekava kokonaisuus, niin kuin
täällä monessa puheenvuorossa on tullut esille. Käytännössä tämä malli jättää auki näitten
eri toimijoitten roolit kasvu- ja työllisyyspalveluitten toteuttajina. Tietysti tässä aina vedo-
taan siihen, että maakunta sitten implementoi tämän kaiken, mutta, niin kuin täällä on käy-
nyt puheenvuoroissa ilmi, esimerkiksi sen vuoksi, että rahoitus on yleiskatteellista, hyvin
29



Pöytäkirjan asiakohta PTK 37/2018 vp
herkästi käy niin, että soten syödessä suurimman osan rahoituksesta kasvupalvelut jäävät
sitten mopen osalle.

Tarkoitus on myöhemmin sopia myös kuntien, yritysten ja kolmannen sektorin roolit, ja
säädöksiä ei ole sen paremmin nykyisiä TE-keskuksia vastaavista asiointipisteistä kuin
myöskään niistä määräajoista, miten nopeasti työttömän tulisi näihin palveluihin päästä,
mutta sen sijaan näistä puhelin- ja internetpalveluista on ohjeistusta, ja tämä huolettaa.
Täällä on tullut useammassa puheenvuorossa esille se, että erityisesti heikommassa työ-
markkina-asemassa olevat jäävät tällaisissa nettityökkäreissä jalkoihin, puhumattakaan sit-
ten niistä, jotka tarvitsisivat siihen rinnalle myöskin sosiaalipalveluja. On jokseenkin nu-
rinkurista, että työttömien palveluja ollaan viemässä enenevässä määrin etäpalveluiksi,
kun kuitenkin nämä muun muassa Pirkanmaan kokeilut osoittavat sen, että mitä enemmän
on henkilökohtaista ja naamakkain asioinnissa tapahtuvaa palvelua, sen parempaa tulosta
se tuottaa.

En sano, että tämä nykytilanne on jotenkin ihanteellinen. Kaiken kaikkiaankin meillä
ehkä työttömien kohdalla on se, että meillä kohdellaan työttömiä vähän niin kuin bulkki-
tavarana, niin että ikään kuin sama palvelu toimisi kaikkien kohdalla. Me tiedämme, että
meillä tänäkin päivänä paljon on siellä työttömissä työnhakijoissa muun muassa erilaisista
päihdeongelmista ja mielenterveysongelmista kärsiviä, joitten elämän, voisiko sanoa,
haasteista työttömyys saattaa loppujen lopuksi olla niitä pienimpiä, ja heidän kohdallaan
sosiaali- ja terveyspuolen päihde- ja mielenterveyspalveluihin pääsy olisi aivan ensisijais-
ta. Toisaalta meillä on siellä työnhakijoita, joilla on päivittämätön koulutus tai joilta puut-
tuu se koulutus. He ovat esimerkiksi jääneet ikääntyvissä vuosissa työttömäksi, ja silloin
tarvitaan koulutusta, jolla voidaan päivittää sitä osaamista, ja toki varmasti myös muun-
tyyppistä tukea siihen, että työelämään vielä päästään. Sitten on toki niitäkin työttömiä, jot-
ka hyvin nopeasti pääsevät takaisin sinne työmarkkinoille, he ikään kuin vain pyörähtävät
siellä työttömyydessä, ja esimerkiksi tämäntyyppisten työttömien kohdalla varmasti on sit-
ten mahdollisuutta myöskin erityyppisillä yksityisillä työvälityspalveluilla, jotka voivat
olla lisänä tarjoamassa sitä, mistä löytyy sitten rekrytointia tämäntyyppisille osaajille, jot-
ka hyvin nopeasti kyllä löytävät tiensä takaisin työmarkkinoille. Mutta ongelma on tällä
hetkellä se, että näitä kaikkia kolmea ihmisryhmää meillä yritetään kohdella samalla ta-
voin, ja ikävä kyllä tämä allianssimalli ei minusta ole tuomassa varsinaista selkeyttä tähän
ongelman ytimeen.

Tätä kolmannen sektorin roolia, jonka nostin tuossa kysymyksessäkin esille, ja en sii-
hen ministeriltä saanut vielä vastausta, kyllä tulisi myöskin selkeyttää. Että yhdistys- ja
säätiöpohjalta toimivat erilaiset yhdistykset, työttömien yhdistykset, työpajat ynnä muut,
tekevät tosi arvokasta työtä osatyökykyisten ja pitkäaikaistyöttömien osallistamisessa, ja
näitten toimijoitten ehkä pitää olla mukana sitten markkinaehtoisesti, saatetaan muutoin ai-
heuttaa jonkun sortin kilpailuneutraliteettiongelmia. Tämä on minun käsittääkseni vähän
epäselvää niin siellä sote-puolella kuin myöskin täällä kasvupalveluitten puolella, että pi-
tääkö näitten erilaisten yhdistysten siltä osin kuin ne ovat mukana tarjoamassa palveluita ja
jos ne saavat yhteiskunnan tukea... Silloin nämä EU:n kilpailuneutraliteettisäännökset as-
tuvat voimaan, ja silloin todennäköisesti kai pitää sitten tehdä yhtiöittämisiä. Tämä on jää-
nyt kyllä hämmentävän epäselväksi. Siellä käsittääkseni on tämmöinen yhden naisen sel-
vityshenkilö, joka tätä yrittää tutkia, mutta onko sieltä sitten vielä tullut linjausta tältä osin?

Sitten välityömarkkinat: Tämä on myöskin tärkeää, ja toivoisin, että tässä yhteydessä
tässä toimittaisiin, ja olen ministeri Lindströmiin tästä henkilökohtaisestikin vedonnut.
30



Pöytäkirjan asiakohta PTK 37/2018 vp
Meillä tästä sosiaalisten yritysten lainsäädännöstä tehtiin vähän liian tiukka aikoinaan, sil-
loin kun edustaja Filatov oli ministerinä ja sitä tehtiin Suomeen. Silloinkin pelättiin kilpai-
luneutraliteettiongelmia. Kuitenkin tällaiset niin sanotut välityömarkkinat mahdollistaisi-
vat monenlaisten erilaisten ryhmien, muun muassa vammaisten, pitkäaikaissairaitten ja
osatyökykyisten, mukaan tulemisen sinne työmarkkinoille räätälöidyillä toimenpiteillä, ja
nämä yritysmuodot kaipaisivat kehitystä. Tällä hetkellä Suomessa on vähän se ajatus, että
näitä oltaisiin ajamassa kokonaan alas, tai sellaista selvitystä oltiin tekemässä, mutta mi-
nisteri onneksi korjasi ja teki korjausliikettä siinä, kiitos siitä. Toivoisin, että tätä lainsää-
däntöä vielä kerettäisiin tällä hallituskaudella olla uudistamassa, koska on selvää, että sil-
loin kun ollaan noususuhdanteessa ja talouselämällä menee hyvin, imua on sinne työmark-
kinoille, myöskin niillä ihmisillä, joilla on heikompi työmarkkina-asema. Sitten meillä on
niitä vammaisia, osatyökykyisiä ja pitkäaikaissairaita, jotka saattaisivat räätälöidyillä toi-
menpiteillä esimerkiksi jättää eläkkeensä lepäämään, ja siinä mielessä olisi tosi tärkeää,
että myöskin nämä ihmiset pääsisivät mukaan.

Arvoisa puhemies! Ehkä vielä sananen siitä, että meillä tällä hetkellä ei ole selkeyttä täs-
tä rahoituspuolesta, ja siksi olisi tärkeää, että kun asiakkaalle tehdään palvelutarpeen arvi-
ointi ja myöskin työllistämissuunnitelma, se olisi myös tulevaisuudessa tällainen viran-
omaistehtävä, koska jos nämä asiakkaan palvelutarpeen arvioinnit ja työllistymissuunnitel-
man laadinnat ja myöskin palveluitten tuottaminen tapahtuvat kaikki mahdollisesti tulevai-
suudessa yksityisen tahon toimesta mutta sitten näitten kulujen maksaminen kuitenkin ta-
pahtuu julkisilla varoilla, niin on hyvin helppoa, että synnytetään sellainen maksuauto-
maatti tai menoautomaatti, jonka valvomista ja kulujen hallintaa voi olla aika mahdoton
seurata. Kun tässä ei ilmeisesti ole minkäänlaista kapitaatiorahoitusta tai vastaavaa ajateltu
tänne työllistämispalveluihin, niin jää kysymysmerkiksi, miten tämä rahoitus on tarkoitus
näiltä osin hoitaa. 

Tietysti kun tästä puuttuu tätä lainsäädäntöä, näihin kysymyksiin emme vielä tänään
varmaankaan pysty saamaan edes vastausta, mutta tässä päällimmäisiä. — Kiitoksia.

Puhemies Paula Risikko: Keskustelu ja asian käsittely keskeytetään. Asian käsittelyä jat-
ketaan tässä istunnossa päiväjärjestyksen muiden asiakohtien tultua käsitellyiksi.

Keskustelu keskeytettiin kello 15.59.

————

Keskustelua jatkettiin kello 21.31.

Toinen varapuhemies Tuula Haatainen: Nyt jatketaan aiemmin tässä täysistunnossa
keskeytetyn 3. asiakohdan käsittelyä.

21.31 Mirja Vehkaperä kesk: Arvoisa puhemies! Suomeen rakennetaan parhaillaan his-
toriallista maakuntahallintoa. Siirrymme kolmitasoiseen hallintoon, jossa kunnat ja kau-
pungit, seuraavalla tasolla maakunnat, ja sen jälkeen valtakunnan taso, valtiovallan taso,
pitävät huolta siitä, että Suomessa on laadukkaat ja hyvät palvelut ja hallinto. Jokaisen
maakunnan elinvoimaa lähdetään hakemaan ja korostamaan maakunnan tarpeista ja näkö-
kulmasta lähtien. Resursseja myöskin yhdistetään, eri tahojen rahoitusta ja myöskin pää-
31



Pöytäkirjan asiakohta PTK 37/2018 vp
tösvaltaa yhdistetään. Jatkossa meillä olisi päätöksentekovalta vaaleilla, suoralla vaalilla,
valituilla päättäjillä. Tämä on kansanvallan hyvä asia, koska juuri vaaleilla valitut alueen
ihmiset tietävät oman alueensa tarpeet ja palveluiden riittävyyden. Nyt yli 400 hallintohim-
meliä poistetaan ja tilalle tulee 18 itsehallinnollista maakuntaa. Uudistus tehdään, jotta
vauhditetaan kasvua ja tuetaan jokaisen alueen vahvuuksia, edistetään työpaikkojen syn-
tyä, sujuvoitetaan yritysten arkea ja tehdään maakunnan asukkaille vaivattomammaksi
asioimista viranomaisten kanssa.

Kasvupalvelulain uudistuksessa on kyse siitä, että me sisältöjä ja palvelurakennetta ke-
hitämme asiakaslähtöisesti. Kasvupalveluilla tarkoitetaan työnhakijoiden, työnantajien ja
yritysten palveluja. Kasvupalveluja ovat esimerkiksi työnvälitys, työnhakijoiden osaami-
sen kehittäminen, rekrytointipalvelut ja erilaiset tuet ja asiantuntijapalvelut yritysten liike-
toiminnan kehittämiseksi. Otetaan esimerkiksi vaikka aktiivimalli. Hallituksen kehysrii-
hessä annettiin työllisyyssatsauksiin TE-keskuksille yli 200 henkilötyövoiman lisäys var-
mistamaan se, että aktiivimallin piirissä olevien työttömien palvelut ja tarpeet tulevat huo-
mioiduiksi. Tämä on hyvä asia. Samalla kun aktiivimallia mietitään ihan syvällisesti, tie-
dämme, että työttömät ja työtä hakevat tarvitsevat hyvin monipuolisia työvoimapalveluita,
ja tämän tarpeen tyydyttämiseksi juuri kasvupalveluilla halutaan taata alueilla nämä palve-
lut.

Yritys- ja työllisyyspalvelut eli ely-keskusten ja TE-toimistojen yritys- ja työllisyyspal-
velut yhdistetään nyt sitten uusiksi kasvupalveluiksi. Kasvupalveluilla tuetaan työllisty-
mistä ja autetaan työnhakijoita uuden työpaikan löytämisessä, samalla edistetään yritystoi-
mintaa, yritysten kasvua, uudistumista ja kansainvälistymistä ja kolmanneksi vielä vasta-
taan työmarkkinoiden muutoksiin ja turvataan osaavan työvoiman saatavuus. Pidän tärkeä-
nä, että maakunnille tulee tämmöinen periaatteellinen yhden luukun malli siihen, että me
vastaamme työttömien tarpeeseen mutta toisaalta työelämän vaatimuksiin ja työnantajien
toiveisiin ja terveisiin.

Salissa on puhuttu tänään myöskin kohtaanto-ongelmasta, siis siitä, että meillä on hyvin
paljon avoimia työpaikkoja, työtehtäviä, ja myöskin työvoimapula eri puolilla Suomea eri-
laisissa työtehtävissä. Tulevien maakuntien tehtävänä olisi myös edesauttaa ja tehostaa
työtä vailla olevien ja työpaikkojen kohtaamista näillä alueilla. Samalla maakunnilla on
edelleen jatkossa ennakointitehtävä koulutuksen osalta, siis sen osalta, mitä työvoimatar-
peita näillä erilaisilla alueilla on ja minkälaista koulutusta tulee järjestää. Ja pidän tärkeänä
tätä allianssimallia, jossa kuntien elinvoimaa lisätään erilaisilla sopimuksilla, jossa kunnat
ja kaupungit tekevät maakunnan kanssa sitten sopimuksen siitä, miten erilaiset palvelut eri
järjestelmillä toteutetaan.

21.37 Krista Mikkonen vihr: Arvoisa puhemies! Kasvupalveluiden tarkoituksena on
edistää työllisyyttä, työllistymistä ja yritysten toimintaedellytyksiä. Ne tulevat olemaan
yksi maakunnan tärkeimmistä tehtävistä soten rinnalla. 

Tällä nyt käsittelyssä olevalla kasvupalvelulailla siirretään kasvupalvelujen järjestämis-
vastuu maakunnille. Rekrytointi- ja osaamispalvelut, palkkatuki ja starttiraha siirtyvät kun-
tien TE-keskuksilta. Yritysten kasvu-, kansainvälistymis- ja tki-palvelut tulevat ely-kes-
kuksilta. Maakuntien aluekehitystehtävät periytyvät nykyisiltä maakunnilta.

Maakuntauudistuksen yhteydessä ei kuitenkaan siirry pelkästään palvelujen järjestämis-
vastuu. Samalla myllätään myös kasvupalveluiden tuottaminen. Hallitus aikoo ulottaa yk-
32



Pöytäkirjan asiakohta PTK 37/2018 vp
sityistämisen ja valinnanvapauden soten lisäksi myös kasvupalveluihin. Nykyisestä julki-
sesta palveluntuotannosta siirrytään monituottajamalliin. 

Arvoisa puhemies! Kasvupalvelujen siirtäminen maakunnan tehtäväksi ei välttämättä
ole huono idea. Maakunta pystyy järjestämään työllistymispalvelut koko työssäkäynti-
aluetta silmällä pitäen. Samalla palvelut voidaan suunnata ja painottaa eri maakuntien tar-
peiden mukaan. On kuitenkin syytä pitää mielessä, että työvoiman olisi hyvä liikkua myös
työssäkäyntialueiden välillä, ei pelkästään niiden sisällä. Maakuntien välistä yhteistyötä
siis tarvitaan. 

Yhteistyötä tarvitaan myös maakunnan sisällä. Moni pitkäaikaistyötön tarvitsee työky-
vyn parantamiseksi työllistymispalvelujen lisäksi myös sosiaali-, terveys- ja kuntoutuspal-
veluita. Maakunnassa ne on mahdollista saada samalta järjestäjältä, näin ainakin teoriassa.
Käytännössä sote- ja työllisyyspalveluilla tulee olemaan eri tuottaja, vaikka järjestäjä on-
kin sama. Palvelut tuottaa yksityinen yritys tai maakunnan omistama yksikkö. Asiakastie-
toa tuottajien välillä ei pystytä tietosuojasyistä siirtämään yhtään sen paremmin kuin nyt-
kään. Tämä seinä kasvupalvelujen ja soten välillä voitaisiin purkaa, jos molemmat palve-
lut tuottaisi julkinen sektori — tieto liikkuisi, ja asiakas saisi palvelut yhdeltä luukulta.

Arvoisa puhemies! Kasvupalveluissa valinnanvapaus tarkoittaa, että henkilö saa valita
palveluntuottajan, jos sama palvelu on tarjolla usealla eri tuottajalla. Se, kuinka paljon va-
linnanvaraa ihmisellä käytännössä on, tulee riippumaan maakunnasta. Valinnanvapaus
keskittyy suurimpiin kaupunkeihin niin työllisyyspalveluissa kuin sotessa. Vaikeimman
työllisyyden alueella valinnanvapautta tulee olemaan huomattavasti vähemmän. Myös vai-
keimmin työllistettävät uhkaavat jäädä osattomiksi valinnanvapauden hyödyistä hallituk-
sen esityksen vaikutusarvion mukaan. Yrityksillä ei tällä hetkellä ole sellaista osaamista,
jolla esimerkiksi pitkäaikaistyöttömiä tai muita vaikeasti työllistyviä pystyttäisiin autta-
maan työmarkkinoille. Tämä joudutaan myöntämään hallituksen esityksen perusteluissa-
kin.

Ulkoistus ei myöskään automaattisesti takaa parempia tuloksia. Kansainvälisen vertai-
lun ja Suomessa toteutettujen pilottien tulosten perusteella yksityiset palvelut pystyvät jul-
kista työnvälitystä parempiin tuloksiin vain joissakin olosuhteissa. Monissa tapauksissa
julkinen sektori osoittautui yhtä tehokkaaksi tai tehokkaammaksikin. Suomen julkinen hal-
linto arvioitiin vuonna 2016 maailman parhaaksi. Siksi vaatii todella paljon yksityisiltä
palveluntuottajilta pystyä parempaan. 

Arvoisa puhemies! Kasvupalvelut rahoitettaisiin tulevien maakuntien yleiskatteesta. Se
tarkoittaa, että työllistämistoimien rahoitus tulee samasta potista kuin sote-rahoitus. Tämä
asettaa työpaikat ja lonkkaleikkaukset vastakkain. Jotta soten tavoitteeseen 3 miljardin
kustannusten kasvun hillitsemisestä päästään, tulevilla maakunnilla on tiedossa todella
tiukka talouskuri. Työllisyyspalveluista on helpompi leikata kuin sotesta, siitä huolimatta
että tehokkaat työllisyyspalvelut voisivat ennaltaehkäistä sote-palvelujen tarvetta ja olla
myös halvempia tuottaa. 

Tällä hetkellä talouskasvu parantaa työllisyyttä, mutta miten käy, kun suhdanteet kään-
tyvät? Maakunnat tarvitsevat riittävän rahoituksen voidakseen tukea työllisyyttä myös
huonoina aikoina. Paras tapa turvata se on antaa maakunnille verotusoikeus. 

Keskustelu päättyi ja asian käsittely keskeytettiin.
33


