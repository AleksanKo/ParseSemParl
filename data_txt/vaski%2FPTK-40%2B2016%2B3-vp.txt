















































DEM3A02.tmpSave.xml


Pöytäkirjan asiakohta PTK 40/2016 vp
Pöytäkirjan asiakohta 

PTK 40/2016 vp

Täysistunto

Keskiviikko 20.4.2016 klo 13.59—17.51

3. Hallituksen esitys eduskunnalle laeiksi varhaiskasvatuksen asiakasmaksuista sekä var-
haiskasvatuslain 13 §:n ja sosiaali- ja terveydenhuollon asiakasmaksuista annetun lain 
muuttamisesta

Hallituksen esitys HE 60/2016 vp

Lähetekeskustelu

Puhemies Maria Lohela: Lähetekeskustelua varten esitellään päiväjärjestyksen 3. asia.
Puhemiesneuvosto ehdottaa, että asia lähetetään sivistysvaliokuntaan, jolle perustuslakiva-
liokunnan ja sosiaali- ja terveysvaliokunnan on annettava lausunto.

Keskustelun aloittaa ministeri Grahn-Laasonen, olkaa hyvä.

Keskustelu

15.19 Opetus- ja kulttuuriministeri Sanni Grahn-Laasonen (esittelypuheenvuo-
ro): Arvoisa puhemies! Opetus- ja kulttuuriministeriössä on valmisteltu hallituksen esitys
varhaiskasvatuksen asiakasmaksulaiksi. Tämä lakiesitys on osa vuonna 2013 alkanutta
prosessia, jossa varhaiskasvatus siirretään sosiaali- ja terveysministeriön hallinnonalalta
opetus- ja kulttuuriministeriöön. Nykyiset sosiaali- ja terveydenhuollon lainsäädännössä
olevat säännökset varhaiskasvatuksen asiakasmaksuista kumottaisiin, mutta tämä esitys
uudesta laista pohjautuu tähän aiempaan lakiin. Maksu määräytyisi edelleen perheen koon
ja tulojen sekä varhaiskasvatuksen käytön määrän perusteella. Myös maksun määräämisen
perusteena olevat tulolajit säilyisivät ennallaan. Hallitusohjelma edellyttää, että kuntien ta-
loutta paikataan lisäämällä varhaiskasvatuksen maksutuloja 54 miljoonan euron verran.
Tästä syystä tässä esityksessä varhaiskasvatuksen maksuja korotetaan.

Varhaiskasvatus on tavoitteellista, pedagogista kasvatustoimintaa, jota tehdään suunni-
telmallisesti ja ammattimaisesti. Se on laadukasta työtä, jota tekevät korkeasti koulutetut
kasvatusalan ammattilaiset joka puolella Suomea. Tästä julkisesta palvelusta maksetaan
jatkossakin julkisin varoin noin 84 prosenttia.

Korotukset ehdotetaan toteutettaviksi pääosin siten, että enimmäismaksua korotetaan 22
prosenttia. Myös nykyisen enimmäismaksun alle jääviä maksuja korotetaan hieman, jotta
saavutetaan hallituksen tavoite nostaa asiakasmaksukertymää. Ylin varhaiskasvatuksesta
perittävä kuukausimaksu olisi esityksen mukaan 354 euroa 290 euron sijasta. Ylin perittä-
vä maksu nousisi siis 64 euroa. Maksu ei kuitenkaan nouse uuteen enimmäismaksuun kai-
killa niillä, jotka nykyisin maksavat ylintä maksua. Nykyisin ylintä maksua maksavien nel-
jän hengen perheissä tai suuremmissa perheissä nuorimman lapsen maksu nousisi 30—60
euroa perheen tuloista riippuen. Kahden ja kolmen hengen perheiden tapauksessa nyt ylin-
tä maksua maksaneiden perheiden maksu saattaa laskea tai nousta 0—64 euroa tuloista
riippuen.
 Tarkistettu
4.1



Pöytäkirjan asiakohta PTK 40/2016 vp
Maksujen määrittelyssä käytettyjä tulorajoja nostetaan. Tulorajoja on pienempien eli
kahden ja kolmen hengen perheiden osalta korotettu suhteessa enemmän kuin isompien
perheiden kohdalla. Tämä vaikuttaa pienituloisten kahden ja kolmen hengen perheiden
maksuja alentavasti ja parantaa työnteon kannustimia. Muutos helpottaa erityisesti pieni-
tuloisten yhden ja kahden lapsen yksinhuoltajien maksuja. Samalla kannustamme yksin-
huoltajia ottamaan työtä vastaan, mikäli mahdollista. Maksuprosentteja esitetään nostetta-
viksi muilta kuin kahden hengen perheiltä. Maksuprosentin korotus vaikuttaa siten, että
maksu nousee euromääräisesti vähiten pienintä maksua maksaneilla ja enemmän miltei
enimmäismaksua maksaneilla. 

Osa-aikaisen varhaiskasvatuksen kuukausimaksuun esitetään muutoksia. Mikäli lapsi
olisi varhaiskasvatuksessa korkeintaan 20 tuntia viikossa, kuukausimaksu voisi olla enin-
tään 60 prosenttia kokoaikaisen varhaiskasvatuksen maksusta. Vähintään 35 viikkotunnin
varhaiskasvatuksesta voitaisiin periä kokoaikaisen varhaiskasvatuksen maksu. Mikäli lap-
si olisi varhaiskasvatuksessa enemmän kuin 20 tuntia mutta alle 35 tuntia, maksu olisi suh-
teutettava lapsen varhaiskasvatusaikaan. Tämän lisäksi kunnat voivat edelleen käyttää hy-
vin esimerkiksi tuntiperusteisia asiakasmaksuja laissa säädetyn enimmäismaksun rajoissa. 

Sisaralennuksiin esitetään myöskin muutoksia. Toisesta lapsesta perittävä maksu olisi
aina enintään 90 prosenttia ensimmäisen lapsen kokoaikaisesta maksusta eli korkeintaan
319 euroa kuukaudessa. Seuraavien lasten maksu olisi edelleen 20 prosenttia nuorimman
lapsen maksusta.

Arvoisa puhemies! Varhaiskasvatus säilyy maksuttomana pienituloisimmille perheille
eli niille perheille, joiden tulot jäävät esitettyjen tulorajojen alle, ja niille, joiden maksu oli-
si alle 27 euroa. Lisäksi laissa säädettäisiin, että varhaiskasvatuksen maksu olisi jätettävä
perimättä tai sitä olisi alennettava siltä osin kuin maksun periminen vaarantaisi palvelun
käyttäjän tai perheen toimeentulon edellytyksiä tai palvelun käyttäjän lakisääteisen elatus-
velvollisuuden toteuttamista. Varhaiskasvatuksen kustannuksista asiakasmaksutulojen
kattama osuus oli vuonna 2013 noin 14 prosenttia. Maksukorotusten jälkeenkin asiakas-
maksujen osuus kustannuksista on noin 16 prosenttia. Varhaiskasvatus on siten edelleen-
kin maksukorotuksista huolimatta erittäin vahvasti subventoitu julkinen palvelu.

Korkeatasoisen, kattavan ja vaikuttavan varhaiskasvatuksen kehittäminen tulee jatku-
maan. Opetus- ja kulttuuriministeriö alkaa valmistella varhaiskasvatuksen kehittämisoh-
jelmaa yhdessä ammattilaisten kanssa, ja Opetushallitus laatii nyt ensimmäistä kertaa var-
haiskasvatukselle perusteet, joita on noudatettava koko maassa varhaiskasvatuksen laadun
ja tasa-arvon turvaamiseksi.

Puhemies Maria Lohela: Otetaan muutama puhuja tuosta listalta ennen debattia.

15.25 Emma Kari vihr: Arvoisa puhemies! On vaikea ymmärtää, millaista maata halli-
tus haluaa suomalaisille perheille rakentaa. Ensin viedään läpi paketti, jolla heikennetään
varhaiskasvatuksen laatua, jolla kasvatetaan lapsiryhmien kokoa, jolla huononnetaan suo-
malaisten lasten oikeuksia. Kun varhaiskasvatuksen heikentämispaketti on saatu läpi, niin
nyt meille tuodaan tänne esitys, jossa päivähoitomaksuja korotetaan täysin kohtuuttomasti.

Arvoisa puhemies! Tällaisen politiikan perusteita on mahdoton ymmärtää, ellei tavoit-
teena ole saada äidit jäämään kotiin ja vähentää varhaiskasvatusta saavien lasten määrää.
Hallitus puhuu jatkuvasti kannustinloukuista. Niihin vedoten työttömiä kyykytetään ja ky-
tätään. Mutta kun kyse on tavallisten äitien töihin palaamisesta, niin onkin aika lailla toi-
2



Pöytäkirjan asiakohta PTK 40/2016 vp
senlainen ääni kellossa. Äitien kohdalla kannustinloukkujen purkamisen sijaan hallitus ra-
kentaa niitä lisää.

Kotiäitiyhteiskunta saadaan aikaan, kun äitien ei kannata enää palata töihin, kun luotta-
mus siihen karisee, että lapsesta pystytään pitämään päiväkodissa hyvää huolta. Me tie-
dämme tutkimusten ja asiantuntijoiden lausuntojen perusteella, että taloudellisilla kannus-
timilla on iso vaikutus pienten lasten äitien työllisyyteen. Äitien palkka on usein isän palk-
kaa pienempi. Jos töihin palaaminen tarkoittaa sitä, että tämän jälkeen joutuu ylimpään
maksuluokkaan, ei näiden massiivisten maksukorotusten jälkeen pienipalkkaiseen työhön
kannata enää palata. On hyvä, että yksinhuoltajien kohdalla näin ei enää ole, mutta kun
maksuluokkien tulorajoja ei pyynnöistä huolimatta haluta korjata, nämä kohtuuttomat ko-
rotukset osuvat ihan tavallisiin perheisiin. Eivät nämä ole mitään rikkaita äitejä. Eivät
nämä ole mitään rikkaita isiä eivätkä nämä ole mitään rikkaita perheitä. Nämä ovat ihan ta-
vallisia suomalaisia perheitä, ja siksi tätä opetusministerin esitystä päivähoitomaksujen ko-
rotuksesta ei voi kannattaa.

Arvoisa puhemies! Kun päivähoidon ja varhaiskasvatuksen heikentämispaketti oli meil-
lä täällä salissa käsittelyssä, niin meille vakuutettiin silloin kerta toisensa jälkeen, että kun-
nat saavat itse päättää, haluavatko ne leikata lapsilta, haluavatko ne heikentää lasten ase-
maa omassa kunnassaan. Silloin meille todettiin, että kunnat itse päättävät. Mutta sitten
kun kuntapäättäjät ympäri Suomea kieltäytyivät leikkaamasta lapsilta, niin hallitus pisti
heidät syytetyn penkille. Hallitus nimesi nämä lapsia puolustavat kunnat syyllisiksi tehtyi-
hin lisäleikkauksiin. Ja nytkin on ihan selvää, etteivät kaikki Suomen kunnat tule koskaan
hyväksymään näin suuria maksuja keskituloisille suomalaisille perheille, eli jälleen erot eri
kunnissa asuvien perheitten välillä tulevat kasvamaan.

Arvoisa puhemies! Hallituksen politiikasta ei saada perhemyönteistä niin, että nimite-
tään sille perheministeri. Hallituksen politiikasta saadaan perhemyönteistä niin, että teh-
dään perhemyönteistä politiikkaa, ja sitä tämä hallitus ei tee. Lasten tasa-arvoinen oikeus
päivähoitoon lopetetaan. Päiväkotien ja koulujen ryhmäkokoja kasvatetaan. Lasten saa-
man hoivan ja opetuksen laatu heikkenee. Perheissä, joissa isä ja äiti ovat poliiseja, opet-
tajia, terveydenhoitajia, vanhempien palkkoja leikataan. Lapsilisiä, vanhempainvapaan
päivärahaa, sairauspäivärahaa leikataan. Ja samalla päivähoitomaksut ja terveyskeskus-
maksut nousevat. Ja kun lapsi vihdoin menisi opiskelemaan, niin opintorahaa on leikattu
lähes neljänneksen.

Arvoisa puhemies! Onko tämä hallitus missään vaiheessa pysähtynyt ja miettinyt kaik-
kien näitten tekojen seurauksia? Onko missään vaiheessa käyty läpi sitä, miten tämä kaikki
vaikuttaa suomalaisiin perheisiin, äiteihin, isiin ja lapsiin? Nyt rakennetaan kotiäitiyhteis-
kuntaa, jossa lapsen mahdollisuudet riippuvat entistä enemmän siitä, mihin perheeseen hän
on sattunut syntymään, ja se ei ole oikein.

15.30 Anders Adlercreutz r: Värderade talman, arvoisa puhemies! Regeringen planerar
att införa stora förhöjningar av dagvårdsavgifterna. Samtidigt som sysselsättningsgraden
— och speciellt kvinnornas sysselsättningsgrad — är vår stora utmaning skapar vi nya in-
centiv för att kvinnor och män ska stanna hemma.

Hallitus on esittämässä tuntuvia korotuksia päivähoitomaksuihin. Lyhytnäköisestä valtion-
talouden ja kuntatalouden näkökulmasta asian voi ymmärtää, mutta asia ei ole näin yksin-
kertainen.
3



Pöytäkirjan asiakohta PTK 40/2016 vp
Mikä on Suomen talouden suurin ongelma? Se on työllisyysasteemme. Se on joka ikä-
ryhmässä tuntuvasti Ruotsin työllisyysastetta alhaisempi, ja kaikkein suurin ero on 30—
40-vuotiaiden naisten joukossa. Tässä ikäluokassa työllisyysasteen ero on jopa 20 prosent-
tiyksikköä. Tämä on se ongelma, johon pitäisi keskittyä. Tähän ongelmaan Suomen Pank-
ki on kiinnittänyt huomiota, ja toivon, että hallituskin huomaisi asian.

Mutta palatkaamme vielä päivähoitomaksuihin. Mikä vaikutus näillä korotuksilla on
naisten työllisyyteen ja sen kautta Suomen talouteen? Kun maksuja korotetaan, niin luo-
daan taas uusi syy äideille tai isille jäädä kotiin lastensa kanssa. Se hidastaa naisten siirty-
mistä työelämään. Se hidastaa äitien urakehitystä ja pienentää sen myötä heidän tulevaa
palkkatasoaan.

Arvoisa puhemies! Tämä esitys lisää epätasa-arvoa työmarkkinoilla. Se on kansantalou-
dellisesti lyhytnäköinen. Korotetut maksut ovat epäsuora vero. Ne ovat epäsuora progres-
sion tiukennus. Hyvä hallitus, ne vähentävät suoraan kulutusta ja hidastavat sen myötä ta-
louskasvua. Suomen etu on vähentää vanhempien houkutusta jäädä kotiin ja lisätä tarjon-
taa työmarkkinoilla. Kun työllisyysasteemme nousee, Suomen valtiontalouden vaje piene-
nee. Äidin tai isän paikka on kotona lapsen ensimmäisen vuoden aikana, mutta sen jälkeen
on kansakunnan etu ja uskoakseni useimmissa tapauksissa myös lapsen etu, että molem-
mat vanhemmat ovat työelämässä.

Hallituksella olisi toki vaihtoehtojakin. Miksi se ei puutu kotihoidon tukeen? Se on poh-
joismaisella tasolla täysin poikkeuksellinen järjestelmä, joka suoraan luo houkuttimia py-
syä kotona, poissa työelämästä. Se ei pelkästään luo epätasa-arvoa työmarkkinoille vaan
on myös suuri este maahanmuuttajien kotouttamisen tiellä. Ruotsin tasa-arvoministeri Åsa
Regnér hämmästeli sitä jyrkin sanakääntein muutama viikko sitten, ja se on ymmärrettä-
vää. Ruotsin ja Suomen työllisyystilastot puhuvat selkeää kieltään. Kotihoidon tuki mak-
saa suorasti ja epäsuorasti. Onko tämä poliittisesti liian hankala kysymys? Onko oikeiden
rakenteellisten uudistusten tekeminen liian kivuliasta?

Hallitus on toistuvasti osoittanut, että tasa-arvokysymykset ovat sille hyvin toissijaisia.
Muistamme kaikki, minkälaisen painotuksen tasa-arvo sai hallitusohjelmassa. Hallituksen
tasa-arvo-ohjelmalle ei myöskään ole löytynyt sijaa ministerin aikataulusta. Ensin sen oli
määrä tulla ennen vuodenvaihdetta. Sen jälkeen se luvattiin julkistaa maaliskuun loppuun
mennessä. Tässä me nyt olemme vapun kynnyksellä, eikä ohjelmaa näy.

Värderade talman, bästa minister! Inse vikten av jämställdhet. Gör riktiga strukturella re-
former. Förnya föräldraledigheten, förnya hemvårdsstödet och slopa de planerade förhöj-
ningarna i dagvårdsavgifterna: de för oss inte vidare.

Hyvä hallitus, ryhtykää toimeen. Ymmärtäkää tasa-arvon merkitys, tehkää oikeita raken-
teellisia uudistuksia, uudistakaa vanhempainvapaa, uudistakaa kotihoidon tuki ja perukaa
nämä päivähoitomaksujen korotukset, koska ne eivät vie meitä eteenpäin.

15.34 Katja Hänninen vas: Arvoisa rouva puhemies! Hyvät kollegat, ministeri! Kaikki
tiedämme, että jokainen euro, joka sijoitetaan varhaiskasvatukseen, maksaa itsensä takai-
sin kuusinkertaisena. Ei siis ole liioiteltua sanoa, että lasten hyvinvointiin panostaminen on
investointi meidän kaikkien tulevaisuuteen. Hallitus on asettanut työllisyysasteen nostami-
sen tavoitteen 72 prosenttiin, ja siihen on todellakin matkaa. Täytyy kyllä ihmetellä, miten
nämä hallituksen nyt tekemät esitykset tukevat tätä tavoitetta työllisyysasteen nostamisek-
4



Pöytäkirjan asiakohta PTK 40/2016 vp
si, kun me nyt tiedämme sen tosiasian, että tässä ollaan jälleen kerran rakentamassa sellais-
ta tilannetta suomalaisille lapsiperheille, että se pienipalkkaisen työn vastaanottaminen ei
todellakaan ole kannattavaa.

Naisten työllisyysaste on Suomessa tällä hetkellä moniin muihin EU-maihin verrattuna
korkea, mikä helpottaa perheiden toimeentuloa sekä takaa naisille taloudellista itsenäisyyt-
tä. Kahden elättäjän malli takaa parhaiten myös vanhemmuuden jakamista, kun miehet ei-
vät yksin ole vastuussa perheen elättämisestä, vaan heillä on myös mahdollisuus viettää ai-
kaa lastensa kanssa. Vaikka tasa-arvossa on vielä paljon tehtävää, näistä asioista voimme
olla Pohjoismaissa ylpeitä.

Valitettavasti tasa-arvokehitys ei ole sellaista, joka menee vain tasaisesti eteenpäin, vaan
välillä siinä tulee suuriakin takapakkeja, ja nyt tämä käsittelyssä oleva päivähoidon mak-
sujen korotus on yksi esimerkki siitä. Tässä on taas kerran yksi hallituksen esitys, jolle oli-
si pitänyt tehdä kunnollinen sukupuolivaikutusten arviointi. Ei kyllä tarvitse olla kummoi-
nenkaan tasa-arvoasiantuntija, että tajuaa, että päivähoidon maksujen korottaminen vai-
keuttaa erityisesti naisten työssäkäyntiä.

Arvoisa puhemies! Hallituksen tavoite työllisyysasteen nostamisesta jää kyllä nyt puo-
litiehen, jos naiset ajetaan kotiin. Eilen Ylellä neljän lapsen äiti kertoi, että työhönpaluu
perhevapaiden jälkeen ei kannata päivähoidon maksujen nousun takia. Näitä tarinoita tosi-
elämästä saamme jatkuvasti kuunnella. Syksyllä pääministeri kuunteli kätilöitä. Nyt kan-
nattaisi koko hallituksen kuunnella esimerkiksi perhevapailta työelämään paluuta suunnit-
televia äitejä. Tässä joukossa on paljon ihmisiä, jotka haluaisivat palata töihin mutta koh-
taavat monenlaisia esteitä, joista päivähoidon maksut ovat yksi esimerkki. Myös muut hal-
lituksen toimet työn ja perheen yhteensovittamiseksi ovat olleet vaatimattomia tähän asti.
Toivottavasti pitkään odotettu hallituksen tasa-arvo-ohjelma antaa tavoitteita ja ratkaisuja
näihin kysymyksiin. Tasa-arvo-ohjelma saa kyllä olla ihmeidentekijä, jotta sillä saataisiin
paikattua edes pieni osa näistä hallituksen toimista, joilla tasa-arvoa on oikein urakalla vie-
ty taaksepäin.

Ainoa positiivinen asia hallituksen esityksessä on, että päivähoidon nollamaksuluokka
aiotaan säilyttää. Myönteisenä voidaan pitää myös sitä, että yksinhuoltajan asema on huo-
mioitu, kun yhden ja kahden lapsen yksinhuoltajien maksut pienenevät hiukan.

Arvoisa puhemies! Meidän on tärkeä muistaa, että päivähoidon maksujen korotusten li-
säksi hallitus on tehnyt monia muitakin heikennyksiä varhaiskasvatukseen. Subjektiivinen
päivähoito-oikeus lopetettiin ja ryhmäkokoja kasvatettiin. On käsittämätöntä, että päivä-
hoidon maksuja korotetaan ja varhaiskasvatuksen laatua heikennetään, vaikka me kaikki
tiedämme, että laadukkaan varhaiskasvatuksen tulee olla jokaisen lapsen oikeus perheen
taloudellisesta ja sosiaalisesta tilanteesta riippumatta. On todettava, ettei Sipilän hallitus
tunnu ymmärtävän tai haluavan ymmärtää, kuinka suuren virheen se on tekemässä vaaran-
taessaan tällä säästöpolitiikallaan varhaiskasvatuspalveluiden saatavuuden niitä tarvitse-
ville perheille. Sitä kautta hallitus tietoisesti rajoittaa lapselle perusoikeutena turvattua oi-
keutta varhaiskasvatukseen.

On hyvä, että tämä lakiehdotus ja lakiehdotukset menevät perustuslakivaliokuntaan lau-
sunnolle. Toivon todella, että perustuslakivaliokunta antaa sellaisen lausunnon, että tämä
älytön, typerä ja erittäin epätasa-arvoinen hallituksen esitys tullaan kumoamaan.

15.40 Anna Kontula vas:  Arvoisa rouva puhemies! Aina joskus minuun ottaa yhteyttä
lapseton kansalainen, joka kysyy, miksi hänen pitäisi veroillaan maksaa jonkun toisen lap-
5



Pöytäkirjan asiakohta PTK 40/2016 vp
sen hoivasta. Minulla on tapana vastata: no siksi, että se lapsi todennäköisesti maksaa jo-
nakin päivänä sinun eläkkeesi.

Tämä uudistus, mikä meillä nyt on käsittelyssä, ei sinällään ole kovin suuri, mutta se me-
nee väärään suuntaan, eikä se ole ensimmäinen siinä uudistusten sarjassa, jossa me olem-
me nyt purkamassa sitä todellista yhteiskuntasopimusta, sitä sukupolvien välistä hoivaso-
pimusta, jonka varaan meidän yhteiskunta on rakennettu. On hienoa, että nollamaksuluok-
ka säilyy. On hienoa, että maksuprogressio säilyy. Mutta on surullista, jos esityksen ainoa
hyvä puoli on, että se ei ole vielä huonompi kuin se voisi olla. Osalle lapsiperhetalouksia
korotukset päivähoitomaksuihin tulevat olemaan huomattavia. 

Suomalaisessa yhteiskunnassa poikkeuksellista lähes kaikkiin muihin Euroopan maihin
nähden on ollut se, että meillä naisetkin tekevät kokopäivätöitä. Meillä naiset ovat täysi-
painoisesti työelämässä siinä missä miehetkin, ja yksi keskeinen syy, miksi näin on ollut,
on se, että meillä on pystytty takaamaan laadukas ja verraten edullinen, turvallinen päivä-
hoito lapsille, minkä vuoksi myös keskiluokkaiset naiset ovat täysipainoisesti työelämässä
mukana. Kun nyt samanaikaisesti päivähoidon hintaa korotetaan ja sen laatua lasketaan
ryhmäkokojen suurentamisen myötä, niin on vähintäänkin todennäköistä, että tästä syntyy
kannustin toisaalta äideille jäädä kotiin lasten kanssa entistä pidemmäksi aikaa tai entistä
useammin ja toisaalta kannustin käyttää yksityisiä päivähoitopalveluita. Näillä kummalla-
kin on kerrannaisvaikutuksia, joita lakiesitys ei hirveästi pysähdy pohtimaan, toisaalta tie-
tysti Suomen yleiseen työllisyystilanteeseen, toisaalta siihen, millaisessa hoivan maail-
massa meidän lapsemme kasvavat. Käykö meidän päivähoitojärjestelmälle niin kuin mei-
dän terveysjärjestelmälle on käynyt aikaisemmin, että meillä on hiljalleen rapautuvat kai-
kille tarkoitetut julkiset lasten hoivapalvelut ja sitten erityiset, vähän kalliimmat palvelut
niille, joilla on varaa siitä maksaa? 

Suomalainen tasa-arvo on lähtenyt siitä, että meidän lapsemme käyvät ensin yhteisessä
päiväkodissa, sen jälkeen he menevät yhteiseen peruskouluun. Tämä on iso etu meille.
Yksi minun saksalainen tuttavani sanoi, että hänestä näyttää, että Suomi ei ole maa vaan
klubi, ja hän tarkoitti sillä, että meillä täällä hän näkee sellaista tasa-arvoa, jota hän ei
omasta yhteiskunnastaan tunnista. Tässä on hirveästi sellaista, mitä toivoisi vaalittavan.
Universalismilla tarkoitetaan sellaista järjestelmää, jossa kaikilla on oikeus palveluihin ja
jossa nämä palvelut tuotetaan verorahoitteisina, ainakin pääosin. Puhtaasti universaaleja
palvelujärjestelmiä ei juuri ole missään, mutta se ihanne on aika monessa meidän hyvin-
vointivaltion rakenteeseen luodussa suuressa järjestelmässä siellä taustalla. Nyt kun me
olemme menossa kohti sellaista maailmaa, jossa työurat katkeilevat ja jossa kuukausian-
siot tulevat vaihtelemaan merkittävästi kuukaudesta toiseen ja jossa ehkä myös lapsilla tu-
lee lähitulevaisuudessa olemaan kaksi virallista kotia, niin minun nähdäkseni meidän pitäi-
si kulkea pikemminkin kohti tätä universalismin ihannetta, ei suinkaan siitä poispäin, niin
kuin nämä hallituksen toimet nyt yksi toisensa jälkeen tuntuvat vievän.

Minä en näe, että tällä tiellä meillä pidemmän päälle on mahdollista tehdä sellaista jär-
jestelmää, joka kestää, joka kantaa, jonka varaan voi rakentaa.

Puhemies Maria Lohela: Sitten siirrytään debattiin.

15.45 Krista Kiuru sd (vastauspuheenvuoro):  Arvoisa puhemies! Eilen hallitus kertoi,
että kannustinloukkuja puretaan nyt todella isolla kädellä ja näillä eilisillä toimilla, jotka si-
sältävät esimerkiksi työnäytteen, madalletaan kynnystä työhön pääsyyn. En tiedä, olitteko,
6



Pöytäkirjan asiakohta PTK 40/2016 vp
ministeri, samoissa pöydissä madaltamassa tätä kynnystä työhön pääsyyn, mutta jotakin
ristiriitaista tässä tänään käsillä olevassa esityksessä kyllä on suhteessa eilisiin päätöksiin.

VATTin erikoistutkija Tuomas Kosonen on kertonut julkisuudessa, että taloudellisilla
kannustimilla on erittäin suuri vaikutus ja osalla vanhemmista päivähoitomaksujen ja ko-
tihoidon tuen yhdistelmä johtaa siihen, että pienipalkkaiseen työhön työllistyminen ei kas-
vata perheen tuloja. Kun ennen tämä ero oli pienipalkkaisilla noin 300 euroa, tämän halli-
tuksen esityksen jälkeen, kun päivähoitomaksut näin merkittävästi ja kohtuuttomasti nou-
sevat, ero on enää 200 euroa. Kysyn nyt teiltä, ministeri: miksi tästä ei tehty sukupuolivai-
kutusten arviointia eikä työllisyysvaikutusten arviointia eikä arviointia siitä, miten lapsi-
perheille kaikki kustannukset kasautuvat nyt kerralla?

15.46 Sanna Lauslahti kok (vastauspuheenvuoro):  Arvoisa puhemies! Jatkossakin suu-
rin maksurasitus on yhteisistä varoista otettavista verovaroista 86 prosenttia. Voi sanoa,
että yhteisvastuullinen toimintamalli jatkuu.

Muutamia havaintoja hallituksen esityksestä. Ensinnäkin hallituksen esityksessä on kai-
kista haavoittuvaisimmat lapsiryhmät huomioitu. Ensinnäkin nollamaksuluokka säilyy,
toiseksi pienituloisten yksinhuoltajien lasten osalta maksurasitus myöskin pienenee. Kol-
mas ehkä vähäisemmälle huomiolle jäänyt uusi esitys on yhteishuoltajuudessa: vuorovii-
koin toisen vanhemman luona asuvien lasten huomiointi erikseen maksujen osalta. Mieles-
täni tämä on yksi osoitus siitä, että meillä lainsäädännössä huomioidaan meidän uudet ta-
vat eroperheiden osalta asua ja heidän lapsensa.

15.47 Antti Rinne sd (vastauspuheenvuoro):  Arvoisa puhemies! Täällä on aiemmin eri-
laisissa asiayhteyksissä jouduttu kuulemaan sitä, että tämä hallitus on naisvihamielinen
hallitus, muun muassa edustaja Kontula on näin todennut. Kyllähän tämä panee mietti-
mään, kuinka tämä hallitus arvioi naisten asemaa työelämässä, kun nostetaan maksuja kes-
kituloisilta perheiltä jopa 20 prosenttia, kuten Helsingin Sanomat kirjoittaa. Työelämään
osallistuvien naisten asema tulee merkittävästi vaikeutumaan tämän niin sanotun uudistuk-
sen eli leikkauksen tai maksujen korotusten kautta. Mielenkiintoista on se, että päähallitus-
puolue keskustasta, joka erityisen painavasti esiintyy perhepuolueena, ei ole täällä salissa
yhtään edustajaa keskustelemassa päähallituspuolueen puolesta tästä niin sanotusta uudis-
tuksesta. Kummallinen tilanne. Toivon vain, että ministeri Grahn-Laasonen miettii tätä
asiaa vielä uudelleen — että naisten tasa-arvo työelämässä edellyttää sitä, että on tasa-ar-
voiset mahdollisuudet lastenhoitoon.

15.48 Sari Sarkomaa kok (vastauspuheenvuoro):  Arvoisa puhemies! Varhaiskasvatus-
maksujen lakiesitys on hyvin haastava. Tässä tehdään todella kipeitä säästöjä. Paljon on
hyvääkin tässä — modernin perhepolitiikan ottaminen näihin asiakasmaksuihin — mutta
kyllä haluaisin, että ministeri tässä vastaisi. Ja kun eduskunta tätä lakiesitystä käy läpi, mei-
dän on arvioitava, miten tämä vaikuttaa työllisyysasteeseen, kannustinloukkuihin. (Krista
Kiuru: Näin se on!) Se on kovin tarkkaan käytävä läpi. Työelämässä tarvitaan naiset ja
miehet, perheissä isät ja äidit.

Toinen kysymys on sitten se, miten kohdennetaan säästöjä lapsiperheisiin. Olisi hyvä,
että kun seuraava budjetti eduskuntaan tulee, arvioitaisiin tiettyjen väestöryhmien — ku-
ten lapsiperheiden, ehkä eläkeläisten ja vammaisryhmien — osalta, miten nämä mittavat,
suuret vaikutukset kohdentuvat. Erityisesti täällä pääkaupunkiseudulla, missä on kallista
7



Pöytäkirjan asiakohta PTK 40/2016 vp
asua ja elää, (Puhemies koputtaa) on kovin haasteellista, kun tämä korkein maksuluokka
tulee jo ihan keskituloisille perheille, ja siksi tämä kokonaisarviointi on tärkeä tehdä ensi
vuoden budjetissa mutta myöskin eduskunnassa, kun tätä lakiesitystä käydään läpi. (Puhe-
mies koputtaa)

Toivon, että kun eduskunta on edellyttänyt varhaiskasvatuksesta selvityksen ja uuden
vaka-lain, (Puhemies: Aika!) ministeri vastaisi, onko tuo selvitys jo tekeillä.

15.49 Sari Essayah kd (vastauspuheenvuoro): Arvoisa rouva puhemies! Kun Sipilän hal-
litus nimitti perheministerin, niin me kristillisdemokraateissa olimme innoissamme ja ajat-
telimme, että perheistä tulee nytten hallituksen silmäterä — mutta ikävä kyllä lapsiperheis-
tä on tullut Sipilän hallituksen silmätikku. Tuntuu, että kaikki nämä leikkaukset ja maksu-
jen korotukset osuvat nimenomaan keskituloisille lapsiperheille, jotka kuitenkin myös
omalla työllään ja veroillaan ovat pitämässä tätä hyvinvointiyhteiskuntaa pystyssä.

On hämmentävää, niin kuin täällä on todettu, että yhtään keskustalaista kansanedustajaa
ei ole täällä puolustamassa näitä hallituksen rajuja maksukorotuksia, jotka tulevat luo-
maan lisää kannustinloukkuja. Ja tämä on tässä esityksessä todella hämmentävää, että sa-
manaikaisesti kun pyrimme nostamaan työllisyysastetta, tällä esityksellä tullaan aivan var-
masti aiheuttamaan tilanteita, jolloinka työn vastaanottaminen ei missään nimessä ole kan-
nattavaa. Toivoisinkin, että hallitus tutustuisi kristillisdemokraattien kannustavaan perus-
turvaan, (Puhemies koputtaa) jolla tämäkin asia olisi voitu hoitaa.

15.51 Johanna Karimäki vihr (vastauspuheenvuoro):  Arvoisa puhemies! Suomalainen
päivähoito kannattelee ja tukee lasta, ja toisaalta se on mahdollistanut naisille tasa-arvoi-
sen yhteiskunnan, naisille mahdollisuuden osallistua työelämään. Nämä päivähoitomaksu-
jen korotukset ovat todella kohtuuttomia monelle keskituloiselle perheelle. Kyllä tämä mu-
rentaa oikeutta päivähoitoon. Monessa perheessä mietitään, kannattaako vähemmän tie-
naavan vanhemman osallistua työelämään, ja kun vielä subjektiivisen päivähoidonkin olet-
te romuttaneet, niin kyllä nämä päätökset ovat todella lapsivihamielisiä. Minä todella ve-
toan — joskus aikoinaan naisverkoston yhteinen ponnistus oli subjektiivinen oikeus päivä-
hoitoon, ja sotien jälkeen otettiin käyttöön lapsilisät — että nyt tarvitaan lapsen puolesta
työtä tekevää politiikkaa.

Jos verrataan Ruotsiin, niin siellä naiset ja pienten lasten vanhemmat tekevät paljon
enemmän osa-aikatyötä, yhdistävät työn ja perheen. Kysynkin hallitukselta, miten te olette
edistäneet sitä, että kunnissa otettaisiin käyttöön tämä tuntiperustainen päivähoitomaksu,
joka kannustaisi osa-aikatyöhön.

15.52 Kristiina Salonen sd (vastauspuheenvuoro):  Arvoisa puhemies! Olen vähän kyl-
lästynyt siihen, että hallituskin useaan otteeseen hokee kannustinloukkujen purkamisia.
Muistan viime kaudelta, että perussuomalaiset useampaan kertaan hokivat sitä, että työn-
teon pitää olla aina kannattavampaa kuin kotona oleminen. Todellisuudessa kuitenkin pu-
nomme koko ajan lisää verkkoja ja kannustinloukkuja, joilla sitten ihmiset eivät sinne työ-
elämään palaa, ja tässä esityksessä on nyt yksi hyvä esimerkki sellaisesta. Ideaalimaail-
massahan puolisot ovat samantuloisia, ja silloin esimerkiksi vanhempainvapaalle jäädessä
mietitään sitä, kumpi voi jäädä, mutta näin ei ole tällä hetkelläkään, vaan yleensä valitetta-
van usein mies on tulotasoltaan parempi kuin nainen. Ja tämä esimerkiksi nyt tässäkin esi-
8



Pöytäkirjan asiakohta PTK 40/2016 vp
tyksessä johtaa siihen, että pienituloisen puolison ei taloudellisesti ole kannattavaa palata
takaisin töihin. Tämä ei ole oikein.

15.53 Joona Räsänen sd (vastauspuheenvuoro): Arvoisa puhemies! Oli erittäin hyvä, että
tässä nostettiin esille tämä perheministeri. On aika kummallista, että kun perheistä puhu-
taan, niin eipä paljon kyllä perheministeriä täällä näy. (Krista Kiuru: Eikä näy perussuo-
malaisiakaan!) — Eikä nimenomaan keskustapuolueen edustajia, ketkä yleensä kyllä ovat
pitäneet ainakin puheissaan perheiden puolta, mutta sitten kun tulee tekojen aika, niin ne
näyttävät puuttuvan.

Mutta tähän kannustinloukkuproblematiikkaan. Olisin vielä nyt pyytänyt, että ministeri
kävisi tämän läpi, sillä kun tästä asiasta esimerkiksi kyselytunnilla helmikuussa teiltä ky-
syttiin, niin tehän nimenomaisesti vastasitte ja perustelitte tätä esitystä sillä, että tällä kan-
nustinloukkuja puretaan. Nimenomaan käytitte sitä perustelua, että tällä puretaan kannus-
tinloukkuja. Mutta niin kuin me kaikki tiedämme ja tutkimukset ovat osoittaneet, eihän täl-
lä todellakaan kannustinloukkuja pureta. (Eduskunnasta: Lisätään!) Tällähän vain lisätään
kannustinloukkuja. Osaltaan, ymmärrän, nyt varmaan vastaatte, että tietyissä asemissa kyl-
lä puretaan, mutta pääsääntöisesti tehän lisäätte tällä kannustinloukkuja. Teidän työllisyys-
astetavoitteenne (Puhemies koputtaa) karkaa todella kauas tällä esityksellä.

15.54 Saara-Sofia Sirén kok (vastauspuheenvuoro):  Arvoisa puhemies! Todellakin on
niin, että monet lapsiperheet ovat pienituloisia, ja näiden pienituloisten perheiden osalta
kannustinloukkuja puretaan. Pienituloisten kaksi—kolmihenkisten perheiden maksuja pie-
nennetään, jolloin esimerkiksi yksinhuoltajavanhemman on kannattavampaa ottaa työtä
vastaan kuin tällä hetkellä. Toinen positiivinen asia on tämä yhteishuoltajuustilanteiden
huomiointi, se on tätä päivää. Tämä lainsäädäntö saatetaan ajanmukaiseen kuntoon, niin
kuin edustaja Lauslahti toi esille. Lisäksi minä haluaisin nostaa esille tämän tuntiperustei-
sen laskutuksen, jonka laki mahdollistaa. Tämä olisi tärkeä viesti nyt kunnille: edistetään
tuntiperusteista laskutusta ja otetaan käyttöön sähköiset kirjausjärjestelmät, joilla on todel-
la paljon positiivisia vaikutuksia. Ne tuovat säästöjä mutta myös lisäävät turvallisuutta ja
ennen kaikkea vapauttavat varhaiskasvatuksen ammattilaisten työaikaa siihen tehtävään,
jota varten he sitä varhaiskasvatustyötä tekevät. Eli (Puhemies koputtaa) tästä vahva suo-
situs kuntiin.

15.55 Hanna Sarkkinen vas (vastauspuheenvuoro): Arvoisa puhemies! Laadukas ja koh-
tuuhintainen päivähoito on naisten työssäkäynnin edellytys, se on tasa-arvoisen yhteiskun-
nan ja tasa-arvoisen työelämän edellytys. Nyt herääkin epäilys siitä, että hallituksen tavoit-
teena on ajaa naiset kotiin lasten kanssa, pois työelämästä. Muuhun johtopäätökseen ei voi
tulla siitä yhteistuloksesta, mikä hallituksen päätöksistä syntyy. Ensin rajataan varhaiskas-
vatusoikeutta, sitten kasvatetaan lapsiryhmiä päiväkodeissa ja nyt vielä korotetaan merkit-
tävästi aivan tavallisten keskituloisten perheiden päivähoitomaksuja. Tästä syntyy erittäin
merkittävä kannustinloukku erityisesti naisille, joiden tulot ovat perheessä yleensä pie-
nemmät kuin miehellä, joten todennäköisesti lopputuloksena on se, että naiset osallistuvat
entistä vähemmän työelämään. Ja se jos mikä on huonoa tasa-arvon kannalta, se on huonoa
julkisen talouden kannalta.
9



Pöytäkirjan asiakohta PTK 40/2016 vp
15.56 Tarja Filatov sd (vastauspuheenvuoro): Arvoisa puhemies! Uskon, että ministeri ei
ole näitä esityksiä tehnyt mielellään, ja hän on tehnyt siinä hyvää työtä, miten ne on koh-
dennettu. Mutta hallitus on päättänyt ja tehnyt arvovalinnan, kun se on päättänyt näistä
maksujen korotuksista ja siitä raamista, jossa nämä tehdään. Mielestäni se on hyvin risti-
riidassa hallituksen työllisyystavoitteiden kanssa, koska esimerkiksi VATTin tutkija tote-
si, kun kävi läpi kotihoidon tuen kannustavuusvaikutuksia, että jo 100 euron korotus koti-
hoidon tukeen olisi alentanut naisten työllisyyttä 3 prosentilla.

Nyt jos me mietimme kehää — tätä ei voi tietysti suoraan siirtää päivähoitomaksuihin —
että päivähoitomaksuissa tulee tämä sama vaikutus ja sen jälkeen palataankin kotihoidon
tuelle ja kotihoidon tuki taas syrjäyttää pois työelämästä naisia, niin se kehä, johon monet
naiset tätä kautta joutuvat, on sellainen, jota yksilö ei välttämättä osaa ennakoida. Meillä
nyt jo näkyy tilastoissa se, että meillä on paljon piilotyöttömiä, ja sieltä löytyy paljon hy-
vässä työiässä olevia naisia. Taustalla ovat joko perhesyyt ja lapset tai sitten se, että ajatel-
laan, että päivähoidon laatu (Puhemies koputtaa) on heikentynyt, tai se, että opiskellaan,
jolla tietenkin on jo positiivinen merkitys.

15.58 Sanna Lauslahti kok (vastauspuheenvuoro):  Arvoisa puhemies! Selvää on, että
naisia tarvitaan ehdottomasti työelämässä entistä enemmän. Meillä on ikääntyvä Suomi, ja
se tarkoittaa, että jokainen meistä, olemme miehiä tai naisia, tarvitaan sitä kortta kanta-
maan työelämään. Siltä osin keskustelu kannustinongelmista ja niiden poistamisesta on
paikallaan, ja siltä osin on syytä arvioida myös eri hallituksen esitysten vaikutuksia kan-
nustinongelmien poistumiseen tai lisääntymiseen ja myös tuoda ne rehellisesti näkyviin
toimenpiteiden kera.

15.58 Nasima Razmyar sd (vastauspuheenvuoro):  Arvoisa puhemies! Suomi valitetta-
vasti ottaa näillä päätöksillä tuntuvia askeleita taaksepäin tasa-arvossa. Nämä korotukset,
joita ollaan tekemässä, ovat kohtuuttomia lapsiperheiden osalta. Tiedetään, että näitä on lu-
kuisia muitakin. Ensin leikattiin pienituloisilta ja nyt leikataan keskituloisilta. Kaiken li-
säksi suomalaiset ja suomalaiset perheet laitetaan vielä eriarvoiseen asemaan riippuen sii-
tä, missä päin Suomea asutaan. On tärkeää muistaa, että varhaiskasvatus on jokaisen lap-
sen oikeus ja jokaisella naisella on myös oikeus työelämään.

Arvoisa ministeri, puhuitte äsken kauniisti varhaiskasvatuksesta, mutta tämä hallitus va-
litettavasti romutti sen, ja kaiken lisäksi tämä hallitus jättää myös naiset kotiin. Ne jos mit-
kä ovat tuntuvia askeleita tässä yhteiskunnassa taaksepäin.

Puhemies Maria Lohela: Vielä edustaja Harakka ennen ministerin vastausta.

15.59 Timo Harakka sd (vastauspuheenvuoro):  Arvoisa puhemies! Nyt on kysyttävä,
onko kokoomuksessa yhtään ekonomistia. Jos nyt oikein muistan, niin VATTin edellinen
ylijohtaja piti kovaa meteliä siitä, että lapsiperheiden vanhempia ei saada työelämään. Hän
sanoi vähän halveksivasti, että "ihana velttoilu on liian houkuttelevaa". Missä tämä henki-
lö nyt on, kun hänen puolueensa on rakentamassa aivan valtavaa kannustinloukkua? 25
prosenttia, peräti neljännes, lapsiperheistä kuuluu tähän ylimpään maksuluokkaan. Kah-
den keskipalkkaisen työntekijän kahden lapsen hoidon lisälasku on 1 342 euroa vuodessa.
Ministeri Stubb on täällä useaan kertaan sanonut, että kenenkään verotus ei nouse. No,
tämä lasku tarkoittaa sitä, että näiden molempien työssä käyvien vanhempien veroaste, ve-
10



Pöytäkirjan asiakohta PTK 40/2016 vp
roprosentti, nousee puoli prosenttiyksikköä. Tämä veronkorotus kohdistuu jostain syystä
työssä käyviin pienten lasten vanhempiin ja ennen kaikkia niihin kotiäiteihin, joitten pitäi-
si haluta ja voida mennä työelämään. 

Puhemies Maria Lohela: Sitten ministeri Grahn-Laasosen puheenvuoro, ja sen jälkeen
jatketaan debattia. — 3 minuuttia, olkaa hyvä.

16.01 Opetus- ja kulttuuriministeri Sanni Grahn-Laasonen:  Arvoisa puhemies! Pu-
heet varhaiskasvatuksen romuttamisesta ovat kovaa pelottelua ja aliarvioivat sitä työtä,
jota päiväkodeissa joka päivä eri puolilla Suomea tehdään, eli toivoisin, että keskustelu sil-
tä osin säilyisi asiallisella ja kunnioittavalla tasolla.

54 miljoonan euron maksukertymän lisäämisestä sovittiin hallitusohjelmassa, ja olem-
me tehneet opetus- ja kulttuuriministeriössä kovasti työtä rakentaaksemme näillä reunaeh-
doilla sosiaalisesti oikeudenmukaisimman mahdollisen mallin. Suurin osa maksukorotuk-
sista tulee koskemaan niitä perheitä, jotka sijoittuvat 8., 9. ja 10. tulodesiiliin eli kaikkein
hyvätuloisimpiin perheisiin. Toki ne osuvat silloin myöskin, kun laajaa, isoa maksukerty-
mää keräämme, keskituloisiin perheisiin.

Kannustinloukkuvaikutuksista on keskusteltu tässä keskustelussa huomattavan paljon,
ja ne ovatkin ihan aiheellinen keskustelunaihe, koska niitä on paljon tässä valmistelun yh-
teydessä punnittu. Olemme pyrkineet nämä kannustinloukkuvaikutukset minimoimaan
valmistelussa mahdollisimman hyvin. Mukana on ollut myös valtiovarainministeriön
asiantuntemusta.

Pienituloisten 2—3-henkisten perheiden maksuja pienennetään. Esimerkiksi yksinhuol-
tajien on tämän lain myötä kannattavampaa ottaa työtä vastaan kuin aikaisemmin, eli mak-
sut pienenevät näillä kaikkein heikoimmassa asemassa olevilla perheillä. Ja korostan, että
varhaiskasvatus on maksutonta kaikkein pienituloisimmille eli heikoimmassa asemassa
oleville eli tämä niin sanottu nollamaksuluokka säilytetään. Se on erittäin tärkeätä. Laki an-
taa mahdollisuuden huomioida erilaiset perhetilanteet. Tuntiperusteinen laskutus on mah-
dollista tämän lain myötä. Monissa kunnissa on sitä jo hienosti kehitelty. Kannattaa ottaa
siitä mallia ja selvää.

Samoin tämä korkeatasoisen ja laadukkaan varhaiskasvatuksen kehittäminen jatkuu voi-
makkaasti. Kansainvälisesti vertailtuna suomalainen varhaiskasvatus on monille muille
maille ihanne — ja se, että meillä varhaiskasvatusjärjestelmä mahdollistaa naisten työssä-
käynnin. Kaikin tavoin pyrin omassa toiminnassani ministerinä toimimaan sen puolesta,
että tasa-arvo Suomessa toteutuisi entistä paremmin ja että naisilla olisi hyvä asema työ-
markkinoilla.

Toinen varapuhemies Paula Risikko: Ja sitten debatti vielä jatkuu.

16.03 Anna Kontula vas (vastauspuheenvuoro): Arvoisa rouva puhemies! Vaikka oppo-
sitiopoliitikon päätehtävä on etsiä mahdollisia hallituksen esityksen puutteita, niin kyllä
minä haluan sanoa, että kyllä tätä kannustinloukkuproblematiikkaa on tässä esityksessä
aika paljon pohdittu ja täällä on myös kunnianhimoisesti pyritty purkamaan niitä kannus-
tinloukkuja. Se perusongelma liittyy ylipäätään siihen, että kun meillä on tarveharkintai-
nen järjestelmä, niin aina, kun jostakin puretaan yksi kannustinloukku, johonkin toisaalle
11



Pöytäkirjan asiakohta PTK 40/2016 vp
syntyy uusi. Tämä on matematiikkaa, ei ideologiaa. Me emme pääse mihinkään, niin kauan
kuin meillä on tarveharkintainen järjestelmä.

Sen takia minä koetan puhua sen verorahoitteisen järjestelmän puolesta, joka poistaisi
ne kaikki kannustinloukut sitten kerralla. Niin kauan kuin meillä on tarveharkintaisia jär-
jestelmän osia, siitä täytyy jokin keskeinen muuttuja poistaa. Joko poistetaan työelämä tai
sitten poistetaan päivähoito kokonaan, jotta me pääsisimme eroon niistä kannustinloukuis-
ta. Muita vaihtoehtoja ei yksinkertaisesti ole, ja sen takia tämä on niin ongelmallinen.

16.05 Sari Sarkomaa kok (vastauspuheenvuoro): Arvoisa puhemies! Kyllä täytyy nyt sa-
noa sosialidemokraateille, jotka täällä totesivat, että suomalainen varhaiskasvatus on täy-
sin romuttunut, että kyllä olen eri mieltä. Ja kyllä varmasti tuolla suomalaisella varhaiskas-
vatuskentällä ihmetellään, eikö heidän työtään siellä arvosteta. (Välihuutoja sosialidemo-
kraattien ryhmästä)

Tästä lakiesityksestä kyllä sanon sen, että ministeri on tehnyt hyvää työtä siinä, että kan-
nustinloukkuproblematiikkaan on pyritty puuttumaan, mutta se iso haaste, mikä tässä on,
on se, että tavallisilla keskituloisilla perheillä, jotka maksavat jo sitä korkeinta maksuluok-
kaa, tämä kannustinloukkuongelma on kova, ja on selvää, että tämä asia pitää vielä läpiva-
laista ja katsoa täällä eduskunnan työssä. Mutta kun varhaiskasvatukseen on osunut monta
muutosta samaan aikaan, kotihoidon tuki on ollut ikään kuin koskematon ja sitten meillä
vielä ovat nämä iltapäivähoitomaksut, niin on ihan selvää, että tätä kokonaisuutta pitää kat-
soa. Ja kun sivistysvaliokunta edellytti, että ministeriö tuo keväällä 2017 selvityksen var-
haiskasvatuksen tilasta, niin kysyisinkin, onko tämä työ vireillä. Se olisi myöskin hyvä
pohja sille, että varhaiskasvatuslain kakkososa tehdään. (Puhemies koputtaa) Milloin tuon
lain valmistelu aloitetaan, (Puhemies: Aika!) ja milloin se tulisi eduskuntaan? Se olisi tär-
keä merkki siitä, että varhaiskasvatusta arvostetaan.

16.06 Krista Kiuru sd (vastauspuheenvuoro): Arvoisa rouva puhemies! Kyllä koulutuk-
sellinen tasa-arvo on murentunut, ja siltä osin voi sanoa, että kyllä me katsomme tämän
hallituksen tekemisiä hyvin pitkälti silmällä, joka ei teitä mairittele. On aivan fakta se, että
jatkossa on suuri merkitys sillä, mihin perheeseen lapsi syntyy. Tämä särkee meidän sy-
däntämme, että me olemme tehneet sellaista politiikkaa, että lapsi ei saa olla lapsi riippu-
matta siitä, mihin perheeseen syntyy. Nämä kaikki maksujen korotukset ovat ajaneet lap-
siperheet hyvin vaikeaan asemaan, ja vain pahenee, nimittäin nyt on jo suuri merkitys sillä,
mihin kuntaan sattuu syntymään. Täällä ministeri ei enää tänään kertonutkaan, että tästä
tarjouksesta voi kunta kieltäytyä. Kysynkin, ministeri, teiltä: Voivatko kunnat vielä tästä
kieltäytyä? Eilen kuulimme pääministerin suusta, että kunnat eivät enää jatkossa tästä kiel-
täydy vaan 130 miljoonaa otetaan vuonna 2017 kunnilta, jos ei sana rupea kuulumaan, eli
vähimmäismaksutasoja korotetaan. Eli jos kunnat kieltäytyvät, tarkoittaako tämä, ministe-
ri, sitä, että te sitten ajatte pakkokeinoin kunnat todella tätä lakia noudattamaan?

16.07 Sari Essayah kd (vastauspuheenvuoro): Arvoisa rouva puhemies! Kristillisdemo-
kraatit on yrittänyt ymmärtää monia hallituksen tekemiä rakenteellisia uudistuksia ja leik-
kauksia, jotka ovat olleet vaikeita, mutta tämän kohdalla ymmärrystä ei riitä, koska tämä
todellakin niin osuu lapsiperheitten tulotasoon kuin myöskin todellakin heikentää työn
vastaanottamisen kannattavuutta. Siinä mielessä tuntuu, että tällä lyödään yksityiseen ta-
12



Pöytäkirjan asiakohta PTK 40/2016 vp
louteen, yksityisen ihmisen ja perheen rahakukkaroon, mutta yhtä lailla myös tähän val-
tiontalouden isoon haasteeseen. Tämä tuntuu todella, todella kummalliselta esitykseltä.

Olisin kiinnittänyt huomiota vielä siihen, että nyt nämä asiakasmaksut nousevat kunnal-
lisessa päivähoidossa sille tasolle, että lapsi kannattaa viedä pikemminkin yksityiseen hoi-
toon, koska siellä nämä maksutasot tulevat olemaan pienempiä. Onko tämä ollut tarkoituk-
sellista, vai onko tämä nyt tullut ikään kuin kylkiäisenä tässä esityksessä? Onko tässä joku
ideologinen tausta tällä valinnalla? Näin tulee tapahtumaan, jos katsoo, millä tavalla nämä
maksut nyt nousevat kunnallisella puolella.

16.08 Emma Kari vihr (vastauspuheenvuoro): Arvoisa puhemies! Kun hallitus kirjoitti
hallitusohjelmaansa, te kirjoititte sinne, että Suomessa naiset ja miehet ovat tasa-arvoisia,
ja täytyy kyllä sanoa, että kun näitä meille jatkuvasti tuotavia esityksiä katsoo, niin vaikut-
taa siltä, että tähän asiaan halutaan nyt muutos.

Tuntuu vähän uskomattomalta kuunnella kokoomuksen syytöksiä siitä, että oppositios-
ta jotenkin pelotellaan ihmisiä, kun te itse tuotte meille toistuvasti päivähoitoa ja lasten ase-
maa heikentäviä esityksiä — kyllä se arvostuksen puute Suomen varhaiskasvatuksen am-
mattilaisia kohtaan löytyy jostain ihan muualta kuin oppositiosta. Ja jos tässä tavoitteena ei
ole kotiäitiyhteiskunnan vahvistaminen ja naisten työhönpääsyn heikentäminen, niin min-
kä takia näitä tulorajoja ei kunnolla laitettu kuntoon, niin että nämä korotukset kohdistui-
sivat oikeasti hyvätuloisiin ihmisiin eivätkä joka neljänteen perheeseen, niin kuin täällä on
jo mainittu? Siihen olisi ollut mahdollisuus, ja se olisi vähentänyt huomattavasti tätä kan-
nustinloukkua, jonka te nyt luotte kotona oleville äideille.

16.09 Antti Rinne sd (vastauspuheenvuoro): Arvoisa puhemies! Subjektiivisen päivähoi-
to-oikeuden rajaaminen muun muassa työttömiltä, ryhmäkokojen kasvattaminen ja nyt
nämä maksukorotukset — ne ovat sitä hallituksen politiikkaa, jota pidetään perheystäväl-
lisenä hallitusjoukkueen näkökulmasta. Tämä ei tietenkään pidä paikkaansa. Minäkin oli-
sin, arvoisa puhemies, kiinnostunut saamaan ministeriltä vastauksen siihen, voivatko kun-
nat päättää jatkossa näistä maksuista itsenäisesti, ilman että niille sitten tulee valtion toi-
mesta kurinpitotoimenpiteitä, niin kuin tapahtui subjektiivisen päivähoito-oikeuden rajaa-
miseen liittyvien päätösten osalta tai ryhmäkokoon puuttumisen osalta, kun kunnat ovat
jättäneet hallituksen esityksiä hyväksymättä tuolla kunnissa. Olisi mielenkiintoista tässä
yhteydessä kuulla tämä hallituksen kanta ja myös opetusministerin suusta.

16.10 Ritva Elomaa ps (vastauspuheenvuoro): Arvoisa puhemies! Yhdenvertainen mah-
dollisuus varhaiskasvatukseen on turvattava Suomessa kaikille lapsille, se on pääpointti.
Siitä ei tule tinkiä. Tässä hallituksen esityksessä pienituloiset ja yksinhuoltajat huomioi-
daan, ja se on hyvä asia. Keskituloisten kohdalla, jos on esimerkiksi kolme lasta, korotetut
maksut ovat yläkantissa. Ehkä pitäisi vielä miettiä, onko siinä jotain tehtävissä, etteivät
heidän kohdallaan nousisi näin jyrkästi maksut. Kokonaisuudessaan ei myöskään pidä
unohtaa sitä, että perheissä tehtävä työ on tärkeää ja valinnanvapaus perheelle on tärkeää.

Kysyisin ministeriltä tällaista asiaa, että jos lapsen vanhemmat ovat eri paikkakunnilla ja
tarve varhaiskasvatukseen tietysti on molempien huoltajien paikkakunnilla, niin miten
tämä kuntien välinen tasaus silloin toimisi, ja vielä sitä, että kun korotuksia tulee, niin onko
tämä tiedotus mennyt perheille perille, koska täytyy näitä varhaiskasvatuspaikkojakin anoa
jo hyvin aikaisessa vaiheessa.
13



Pöytäkirjan asiakohta PTK 40/2016 vp
16.11 Tarja Filatov sd (vastauspuheenvuoro): Arvoisa puhemies! Kun tässä keskustel-
tiin siitä, että tätä työllisyysvaikutusta ja kannustavuusvaikutusta pitäisi arvioida eduskun-
nassa, niin olen siitä täsmälleen samaa mieltä. Mutta tässä on se vaara, että kun tehdään yk-
sittäisiä päätöksiä ja arvioidaan yksittäisten lakien kannustinvaikutusta, niin se kumuloitu-
va vaikutus on se, joka itse asiassa sitten katkaisee sen kamelin selän. Juuri äsken sain vies-
tin äidiltä, joka sanoi, että ei kannata enää mennä töihin tämän jälkeen, kun perheessä on
kaksi lasta ja maksut nousevat niin paljon.

Näitä perheitä on, jotka tällä hetkellä miettivät, mitä he tekevät, ja tämä on aika kohtuu-
tonta, jos me mietimme, että meidän iso yhteinen tavoitteemme on työllisyysaste. Siinä
mielessä on arvioitava sekä sitä, mitä tulee verotuksen kautta, mitä tulee kilpailukykysopi-
muksen kautta, mitä tulee päivähoitomaksujen kautta, mitä tulee iltapäivähoitojen kautta,
että myös sitä, mitä tulee päivähoidon laadun kautta, koska suurin syy naisten vetäytymi-
seen työmarkkinoilta on pelko siitä, että päivähoito ei ole enää niin laadukasta tai varhais-
kasvatus ei ole enää niin laadukasta. Olisi syytä miettiä myös se, mikä on piilotyöttömyy-
den rakenne tällä hetkellä, ja tehdä siitä oikein kunnon selvitys. Siitä ei ole varsinaista tie-
toa.

16.12 Sanna Lauslahti kok (vastauspuheenvuoro): Arvoisa puhemies! Olen aivan samaa
mieltä, että meidän tulee katsoa kokonaisuutta, verotusta ja maksuja, ja tarkastella sitä ko-
konaistasoa, koska maksut ovat eräällä tavalla veroluonteisia maksuja. Samalla tässä herää
kysymys, millä tavalla me hallitsemme tätä. Kun esimerkiksi kunnissa tulee maksutuottoja
lisää, niin periaatteessa sen tulisi merkitä sitä, että verotukseen olisi vähemmän paineita,
mikä mahdollistaisi myöskin jollakin aikajänteellä verotuksen alentamisen, ja tämänhän
tulisi olla myöskin yhtenä tavoitteena. Samalla kun maksut lisääntyvät isille ja äideille, niin
isien ja äitien osalta varmasti nousee kysymys siitä, mikä on varhaiskasvatuksen laatu, jol-
loin heillä on myös entistä suurempi oikeutus kysyä, millä tavalla varhaiskasvatusta kehi-
tetään ja millä tavalla varmistetaan mahdollisimman korkeatasoinen varhaiskasvatus lap-
sille. Siltä osin on erittäin hieno asia, että meillä on varhaiskasvatuksen opetussuunnitel-
mien perusteet tulossa tässä tämän vuoden puolella.

16.14 Merja Mäkisalo-Ropponen sd (vastauspuheenvuoro):  Arvoisa puhemies! Kyllä
nyt tuntuu, että hallitus on irtautunut tavallisen ihmisen arjesta. Nämä lapsiperheisiin koh-
distuvat säästöt ja maksujen korotukset ovat kokonaisuutena aivan kohtuuttomia ja samal-
la ristiriidassa hallituksen kannustinloukkujen purkamistavoitteiden kanssa. Varhaiskasva-
tuksen heikennykset, aamu- ja iltapäivätoiminnan maksujen korottaminen sekä nyt nämä
päivähoitomaksujen korotukset eivät voi olla jättämättä jälkiä suomalaisten lasten ja per-
heiden hyvinvointiin. Kyllä ne vaarantavat varhaiskasvatuksen tavoitteet ja lisäävät eriar-
voisuutta ja kasvattavat riskiä syrjäytyä. Kysynkin: onko hallitus tehnyt nimenomaan lap-
siperheisiin kohdistuvien säästöjen ja leikkausten kokonaisvaikutusten arviointia? Nyt
nämä asiat ja esitykset tulevat täällä yksi kerrallaan, mutta miten nämä kokonaisuutena vai-
kuttavat lapsiin ja lapsiperheisiin, siitä haluaisin tietää. Ja jos tällaista on tehty, niin voisi-
ko ministeri tuoda tämän arvioinnin tulokset tänne meidän kaikkien tietoon?

16.15 Hanna Sarkkinen vas (vastauspuheenvuoro):  Arvoisa puhemies! Osa kunnista on
päättänyt, etteivät ne ota käyttöön näitä aiemmin päätettyjä varhaiskasvatusoikeuden ra-
jauksia ja lapsiryhmien kasvatuksia, ja todennäköisesti tässäkin esityksessä käy niin, että
14



Pöytäkirjan asiakohta PTK 40/2016 vp
osa kunnista korottaa maksuja, osa kunnista ei korota maksuja. Kunnioitan niitä kuntia, jot-
ka ovat päättäneet panostaa lapsiperheisiin ja lapsiin ja ovat jättäneet tekemättä näitä hal-
lituksen päättämiä huonoja toimia, mutta se toki aiheuttaa sen, että perheet ovat hyvin eri-
arvoisessa asemassa sen perusteella, missä kunnassa he päättävät asua. Haluankin kysyä
ministeriltä, hyväksytäänkö tämä ihmisten välinen epätasa-arvo, joka tässä tilanteessa syn-
tyy, mitä tälle aiotaan tehdä ja eikö tätä nähdä ongelmana. Olen kyllä eri mieltä siitä, oli-
siko parempi asiakasmaksuilla kerätä nämä tulot, mitä päivähoidon järjestämiseen tarvi-
taan. Itse näkisin, että progressiivinen verotus olisi parempi ja tasa-arvoisempi tapa rahoit-
taa laadukas varhaiskasvatus.

16.16 Joona Räsänen sd (vastauspuheenvuoro):  Arvoisa puhemies! Toisaalta kyllä ai-
heuttaa varmaan monissa meissä kummastusta, kun aikaisemmin täällä meille aina viesti
on ollut se, että jokainen kynnelle kykenevä kun saataisiin työelämään, ja nyt sitten kun
katsoo näitä eri esityksiä, mitä hallitus tuo, niin tästä syntyy varmasti monelle kuva, kuten
meistä moni on saanut sellaista viestiä varsinkin pienten lasten vanhemmilta, että annetaan
suoraan sitä viestiä, että ei kannatakaan mennä sinne työelämään, että on parempi, kun jää
kotiin. Ja eihän se tietenkään tämmöisessä tilanteessa, missä Suomi on, ja kun hallituksel-
lakin on tavoite nostaa työllisyysastetta, voi mitenkään olla se viesti, mitä me haluamme
tuoda. Senpä takia on varmaan syytä, että tämäkin problematiikka, minkä hallitus on ai-
heuttanut, nyt sitten eduskunnassa katsottaisiin uudestaan ja tähän saataisiin ratkaisu. Sii-
nä mielessä on kyllä mielenkiintoista, että nyt kaikki — hallituspuolueiden edustajia on
täällä aika vähän — näköjään kuitenkin kannattavat sitä, että näille ongelmille, mitä tässä
esityksessä on, tehtäisiin jotain, joten voiko tästä nyt päätellä, että hallitus täällä eduskun-
nassa sitten korjaa aiheuttamansa ongelmat?

16.17 Sari Sarkomaa kok (vastauspuheenvuoro): Arvoisa puhemies! Lasten kannalta on
tärkeää, että jokainen lapsi pääsee varhaiskasvatukseen. Se on lapsen oikeus. Mutta lasten
kannalta on myöskin tärkeätä, ettemme ahnehdi tulevien sukupolvien mahdollisuuksia.
Vaikeassa tilanteessa ministeri ja hallitus ovat tuoneet tänne lakiesityksen, jossa on kipeitä
säästöjä. Te tyrmäätte joka ikisen säästöehdotuksen. Huudatte jokaisen säästöehdotuksen
perään: näin ei saa tehdä. Kyllä se maailma olisi kamala, jos opposition pillin mukaan men-
täisiin.

Mutta kehittämisloikka tehdään varahaiskasvatuksessa. Nyt ensimmäistä kertaa tulee si-
tovat varhaiskasvatuksen suunnitelmaperusteet. Ne ovat lausuntokierroksella elokuussa.
Nyt jokainen varhaiskasvatuksen järjestäjä joutuu näitä noudattamaan. Tällä tavalla me
varmistamme sen, että jokaisen lapsen varhaiskasvatus on laadukasta. Myös varhaiskasva-
tuksen kehittämisohjelma on tekeillä ja kehittämisverkosto. Nämä toimet olisi ehkä pitä-
nyt tehdä jo ripeämmin. Kiitos ministerille, että nyt laatua todellakin kehitetään. Se on tar-
peen, kun eletään todella vaikeissa säästötalkoissa.

16.18 Antti Rinne sd (vastauspuheenvuoro): Arvoisa puhemies! SDP on esittänyt oman
vaihtoehtobudjetin, jossa on selkeästi otettu kantaa myöskin tällaisiin leikkauksiin. SDP:n
kokonaisuudessa on olemassa menojen säästöjä. Siellä on tulojen lisäyksiä tavalla, jolla
veroaste ei nouse. SDP:n vaihtoehdossa myöskin velkaantumiskehitys, lasten ja nuorten
tulevaisuus on otettu huomioon sillä tavalla, että SDP:n vaihtoehdossa otetaan 330 miljoo-
naa vähemmän velkaa kuin hallitus ottaa velkaa. Täytyy muistuttaa, että kokoomus on se
15



Pöytäkirjan asiakohta PTK 40/2016 vp
puolue, joka on eniten velkaannuttanut 87:stä lähtien (Eduskunnasta: Näin se on!) Suomen
valtiota ja julkista taloutta.

Arvoisa puhemies! Haluaisin nyt kuitenkin uudelleen vielä tietää ministeriltä sen, onko
kunnilla itsenäinen oikeus ilman raippaa nyt päättää näistä maksujen korotuksista, ettei nii-
tä otetakaan käyttöön, jos jossakin kunnassa halutaan oikeudenmukaisempaa ja tasa-arvoi-
sempaa politiikkaa tehdä kuin hallitus haluaa tehdä.

16.19 Ville Niinistö vihr (vastauspuheenvuoro):  Arvoisa puhemies! Leikkaukset ja nii-
den suuruus ovat arvovalintoja. Tämän hallituksen arvovalinnat ovat kovia. Te leikkaatte
eniten lapsilta, lapsiperheiltä ja koulutuksesta euromääräisesti. Vihreiden vaihtoehdossa
lapsilta leikkaamisen sijaan leikataan ympäristölle haitallisia tukia. Te haluatte suosia saas-
tuttamista, me haluamme suosia kasvatusta.

Arvoisa puhemies! Nyt tässä on puhuttu keskusteluissa näistä kannustinloukuista. Jos
ajatellaan keskituloista perhettä — esimerkiksi äiti, joka on lastentarhanopettaja, ja isä po-
liisi — niillä tuloilla päätyy jo suunnilleen sinne ylimpään maksuluokkaan elikkä noin kes-
kituloinen perhe, jopa vähän alle keskituloinen, päätyy ylimpään maksuluokkaan. He mak-
savat 1 450 euroa vuodessa enemmän, jos heillä on kaksi lasta. Tämän lisäksi hallitus on
leikkaamassa paljon muutakin lapsiperheiltä: lapsilisää, etuuksia, vanhempainpäivärahaa.
Jos kilpailukykysopimuksen lomarahaleikkaus tulee, niin näille perheille tulee tuhansien
eurojen tappiot vuositasolla. Lasketteko te ollenkaan yhteen sitä, kuinka paljon te leikkaat-
te lapsiperheiltä? (Puhemies koputtaa) Onko tässä mitään kokonaisvaikutusta takana arvi-
oitu?

16.20 Katja Hänninen vas (vastauspuheenvuoro):  Arvoisa rouva puhemies! Siitä me
emme pääse yli eikä ympäri, etteikö tämä lakiehdotus lisää lasten eriarvoisuutta ja lisää su-
kupuolten välistä epätasa-arvoa. Siitä varmaan ollaan yhtä mieltä.

Edustaja Sarkomaa ensimmäisessä debattipuheenvuorossaan minun mielestäni ansiok-
kaasti nosti esille sen, että tästä pitää tehdä laaja vaikutusarviointi. Mutta sen lisäksi tarvi-
taan kokonaisvaikutusarviointia lapsiperheisiin kohdistuviin säästöihin ja heikennyksiin,
miten ne vaikuttavat tavallisen perheen toimeentuloon. Ei tarvitse olla ruudinkeksijä, että
voi jo tässä sanoa, että köyhyydessä elävien lasten määrä tulee sen kus vaan lisääntymään.
Siinä mielessä pitäisi hälytyskellojen hallitusedustajien päässä soida. Toivottavasti tällai-
seen lakiehdotukseen perustuslakivaliokunta antaa tyrmäävän vastalauseen.

16.21 Satu Taavitsainen sd (vastauspuheenvuoro):  Arvoisa puhemies! Hallituksen esi-
tys päivähoitomaksujen korottamiseksi on osoitus siitä, että hallituspuolueitten edustajat,
ministerit sekä virkamiehet eivät elä samassa todellisuudessa tavallisten lapsiperheiden
kanssa. Korkeimman päivähoitomaksuluokan esitetty korotus on todella suuri, ja tämä
nosto tulee heikentämään perheen muuhun kulutukseen käytettävissä olevia varoja jopa tu-
hansilla euroilla vuodessa, ja nämä erilaiset maksukorotukset muualle sekä päivähoitoon jo
tehdyt heikennykset hankaloittavat lapsiperheiden elämää aivan dramaattisesti. Ne vaaran-
tavat myöskin näitä täällä lueteltuja varhaiskasvatuksen tavoitteita sekä lisäävät eriarvoi-
suutta, kasvattavat riskiä syrjäytyä ja (Puhemies koputtaa) nostavat kynnystä mennä töihin.

16.22 Johanna Karimäki vihr (vastauspuheenvuoro):  Arvoisa puhemies! Hallitus mo-
nilla toimilla murentaa lasten hyvinvointia: ryhmäkokoja kasvatetaan, mikä heikentää päi-
16



Pöytäkirjan asiakohta PTK 40/2016 vp
vähoidon laatua, lapsilisiä korotetaan, työttömien perheiden lasten oikeus kokopäivähoi-
toon on poistettu. Tässä keskustelussa on noussut hyvin esille se, että nämä korotukset ovat
kohtuuttomia nippa nappa keskituloiselle perheelle, ja monella suulla on toivottu sitä, että
näiden kannustinloukkujen purkamiseen kiinnitetään huomiota valiokuntatyöskentelyssä,
jotta esitys ei heikennä naisten työllisyyttä. Tässä varmasti on vaihtoehtoja ja ratkaisuja
tarkastella esimerkiksi kaikkein rikkaimpien ja varakkaimpien päivähoitomaksuja, jotka
ovat nyt samat kuin niillä perheillä, jotka ovat juuri ja juuri keskituloisia.

Toinen varapuhemies Paula Risikko: Myönnän vielä neljä vastauspuheenvuoroa, joiden
jälkeen ministerin vastaus, ja sen jälkeen mennään sitten ainakin joksikin aikaa tuonne pu-
hujalistalle. Ja ne neljä henkilöä ovat edustajat Razmyar, Lauslahti, Kiuru ja Essayah.

16.23 Nasima Razmyar sd (vastauspuheenvuoro): Arvoisa rouva puhemies! On helpom-
pi rakentaa vahvoja lapsia kuin korjata rikkinäisiä aikuisia. Sen takia, edustaja Sarkomaa,
tässä voisi sanoa, että varhaiskasvatustamme on romutettu, lapset on asetettu Suomessa
eriarvoiseen asemaan. Mutta yhtä lailla haluaisin kuulla ministeriltä — oli hienoa kuulla,
että olette myös itse huolissanne näistä kannustinloukuista — onko syytä sitten tosiaankin
arvioida tämä uudelleen. Tämähän on tulossa myös meille sivistysvaliokuntaan, ja meillä
on sivistysvaliokunnassa kuitenkin hallituspuolueiden edustajilla enemmistö, ja tietenkin
on sitten hallitus, ja toivoisin siltä osin muutoksia ja korjauksia myös valiokuntavaiheessa.
Ja kysyn myös siitä, annetaanko myös kuntien itse päättää ja määrätä, koska kunnilla on
tällä hetkellä kuitenkin se mahdollisuus ollut olemassa, vaikkakin se asettaa toki kunnat
hyvin eriarvoiseen asemaan. Näihin kysymyksiin toivoisin vielä ministeriltä vastausta.

16.24 Sanna Lauslahti kok (vastauspuheenvuoro):  Arvoisa puhemies! Kannustinongel-
mat ovat etenkin pienituloisten perheiden kohdalla ja yksinhuoltajaperheissä. Arvovalinto-
ja on tässä hallituksen esityksessä tehty. Arvovalinnat ovat kohdentuneet juuri niihin vähä-
varaisempiin lapsiperheisiin. Ensinnäkin nollamaksuluokka säilyy. Toiseksi pienitulois-
ten yksinhuoltajaperheiden maksut kevenevät jonkin verran. Siltä osin voi todeta, että kan-
nustinongelmia näissä vähävaraisemmissa ja pienituloisemmissa perheissä on pyritty pur-
kamaan. Selvää on, että keskituloisten kohdalla kannustinongelmat tulee selvittää ja kat-
soa kokonaisuutta verotus ja maksut.

16.25 Krista Kiuru sd (vastauspuheenvuoro):  Arvoisa puhemies! On toden totta, että
tämä hallitus on tällä kaudella uudistanut varhaiskasvatusta kolmella tavalla. Se, mitä uu-
distamisella ja kehittämisellä tarkoitetaan, ei kuitenkaan vastaa meidän käsitystämme pal-
veluiden parantamisesta, koska olette tällä hallituskaudella jo subjektiivista päivähoito-oi-
keutta rajanneet, olette ryhmäkokoja merkittävästi isontaneet, vaikka me esitimme viime
kaudella koko eduskunnalle, että näitä ryhmäkokoja olisi ruvettu pienentämään, ja sen li-
säksi nyt te tuotte esityksen päivähoitomaksujen korottamisesta niin uskomattomalla taval-
la, että siis 6 600:lla pääsee yli 20 prosentin korotukseen. Kyllä tämä yhtälö on niin mah-
doton, että minulle tulee mieleen, että onkohan tässä tapahtunut joku virhe.

Mutta kun luin Ilta-Sanomia 19.4., niin sielläpä kertoo perussuomalaisten Pohjois-Poh-
janmaan piirin puheenjohtaja, että hänkin on tällaisessa kannustinloukussa. Insinöörinä
hän tykkää tehdä laskelmia, ja hän laski, että on kannattavampaa olla kotona. Ja kun hänel-
tä sitten tarkalleen kysytään, mikä on sitä ansaitsemista kohtuullisen hyvin, että kannattaisi
17



Pöytäkirjan asiakohta PTK 40/2016 vp
vielä mennä töihin, niin hän kertoo, että jos palkka olisi bruttona 2 700 euroa ja siitä vä-
hennettäisiin verot, summa olisi aika lailla sama kuin se, minkä hän saa, kun on kotona. En
minä yhtään enää ihmettele, että te tuotte tällaisen esityksen tänne, kun tämäkin kertoja,
joka Ilta-Sanomissa näin kertoo, on kuitenkin yhden piirin puheenjohtaja perussuomalais-
ten — hallituspuolueen — joukoista.

Minä kysyn vielä kerran, mitä järkeä tässä esityksessä on, kun eilen Lindströmin pakko-
pihvi (Puhemies koputtaa) lähti siitä, että kannustetaan työllisyyteen, ja tänään lähdetään-
kin siitä, että ei kannusteta työllisyyteen. Minä en ymmärrä, miten vasen käsi voi tehdä jo-
tain sellaista, mitä oikea ei tiedä. Mutta se näyttää olevan tällä pohjalla mahdollista.

Toinen varapuhemies Paula Risikko:  Sitten vielä edustaja Essayah ja sen jälkeen minis-
teri. — Olkaa hyvä.

16.27 Sari Essayah kd (vastauspuheenvuoro): Arvoisa rouva puhemies! Edustaja Sarko-
maa käytti täällä aluksi ihan rakentavan puheenvuoron siitä, että näitä kannustinloukkuja
täytyy nyt ihan täällä eduskunnassa tutkia ja miettiä, mitä tälle esitykselle pitää tehdä, mut-
ta sitten hän moitiskeli, ettei oppositiolta ole tullut näitä vaihtoehtoja. Kyllähän esimerkik-
si KD on tehnyt ihan selkeitä arvovalintoja omassa vaihtoehtobudjetissaan. (Sari Sarko-
maa: KD on poikkeus!) Me olemme viime syksynä jo esittäneet sitä, että veronkierrosta,
harmaasta taloudesta, voidaan aivan varmasti saada tuloja, ja toisaalta olemme esittäneet
kannustavaa perusturvaa, jolla nämä kannustinloukut voitaisiin purkaa. Olemme myöskin
kannustavaa opintotukea esittäneet. Eli kyllä täällä oppositiossa on näitä vaihtoehtoja eikä
pelkkää vastustamista.

Mutta nyt olisi tärkeää, että kun teillä hallituksessa on se perheministeri, niin se perhe-
ministeri katsoisi, miten nämä eri siiloista tulevat leikkaukset ja maksujen korotukset koh-
distuvat niihin samoihin lapsiperheisiin. Tätä me odotamme. Jos hallituksella on perhemi-
nisteri, niin tätä me häneltä odotamme. Tämähän se perheministerin tarkoitus on, ja nyt
tuntuu, että tämä perheministeri-nimike on jäänyt aivan vain ilmaan. Siinä mielessä en syy-
tä teitä, (Puhemies koputtaa) ministeri Grahn-Laasonen, tästä asiasta, mutta nyt lähettäkää
terveisiä sille perheministerille, että hoitaa tämän tehtävänsä.

Toinen varapuhemies Paula Risikko:  Sitten ministeri vastaa, enintään 3 minuuttia.

16.29 Opetus- ja kulttuuriministeri Sanni Grahn-Laasonen:  Arvoisa puhemies! Per-
heministeri ei ole valitettavasti paikalla, mutta tässä on yksi perheellinen ministeri, joka
yrittää vastata näihin kysymyksiin, ja kiitos monista kommenteista.

Kunnat viime kädessä päättävät itse, ja tällä esityksellään valtio asettaa enimmäiskaton.
Minkä takia näitä päätöksiä tehdään — luulen, että suomalaiset hyvin tietävät sen syyn, ta-
loustilanteen, joka maassamme vallitsee, ja sen, että jos valtion ja kuntien velkaantumista
jatketaan ja viivytellään välttämättömien päätöksien tekemistä, niin siitä kärsivät eniten
juuri ne lapset, joista tänään tässä salissa puhumme.

Varhaiskasvatuksesta maksetaan jatkossakin julkisin verovaroin noin 84 prosenttia, eli
se on vahvasti julkinen palvelu ja aivan erinomaisen laadukas sellainen. Pienituloiset on
tässä esityksessä erityisesti huomioitu, niin kuin olen useaan otteeseen kertonut. Kaikkein
pienituloisimmat, kaikkein heikoimmassa asemassa olevat perheet eivät jatkossakaan
maksa varhaiskasvatuksesta, vaan heille se palvelu on maksutonta, ja pienituloisille yksin-
18



Pöytäkirjan asiakohta PTK 40/2016 vp
huoltajaperheille tulee maksuihin jopa alennusta tämän esityksen myötä ja sitä kautta tulee
kannattavammaksi ottaa työtä vastaan. Kyllä tässä esityksessä sen ohella, että tämä ei ihan
helppo esitellä ole, on myöskin parannuksia nykyiseen järjestelmään. Toivon, että se huo-
mioidaan, ja uskon, että sitä vastaan te tuskin olette, vai kuinka?

Varhaiskasvatuksen kehittämisestä kysyttiin hyvinkin tässä, ja Opetushallituksen kans-
sa sitä työtä tehdään. Oleellista on nimenomaan varhaiskasvatuksen pedagogiikan vahvis-
taminen. Lastentarhanopettajien koulutusmääriä yliopistoissa lisätään. Tämä laatu on vah-
vasti fokuksessa, kun Opetushallitus laatii varhaiskasvatuksen perusteita ensimmäistä ker-
taa. Opetushallitus myöskin pyynnöstäni ja yhteistyössämme lähtee rakentamaan ensim-
mäistä kertaa varhaiskasvatuksen kehittämisverkostoa, eli sitä kautta pyritään luomaan
käytäntöjä, joita sitten levitetään koko maahan, joissa varhaiskasvatuksen laatu vahvistuu.
Samoin meillä on ensimmäistä kertaa tämän hallituksen aikana jaettu kehittämisavustuk-
sia varhaiskasvatuksen laadun parantamiseen, ja se on myös otettu kunnissa erittäin hyvin
vastaan.

Samoin sitten lain edelleen kehittäminen, muun muassa perheiden ja päiväkotien tiedon-
kulun helpottaminen, erilainen digitalisaation hyödyntäminen ja tosiaan tämä pedagogii-
kan vahvistaminen on jatkotyössä iso asia, samoin se, mitä tiedämme tänä päivänä laaduk-
kaasta varhaiskasvatuksesta ja sen vaikuttavuudesta ja siitä, mitä edustaja Sarkomaa esi-
merkiksi on vahvasti pitänyt esillä: että kiusaamisen merkkejä pystytään havaitsemaan jo
siellä varhaiskasvatuksen vaiheessa ja ennalta ehkäisemään ja puuttumaan syrjäytymiseen
hyvin varhain. Samoin tästä varhaisesta vuorovaikutuksesta tiedämme koko ajan enem-
män ja siihen panostetaan näiden ihan kaikkein pienimpien lasten osalta. Uskallan sanoa,
että näidenkin kaikkien esitysten jälkeen suomalaisen varhaiskasvatuksen laatu on aivan
erinomainen ja se kehittyy myös eteenpäin.

Toinen varapuhemies Paula Risikko: Sitten mennään puhujalistalle.

16.32 Satu Taavitsainen sd: Arvoisa puhemies! Hyvät edustajakollegat! Hallituksen esi-
tys päivähoitomaksujen korottamiseksi on osoitus siitä, että hallituspuolueiden edustajat ja
ministerit sekä virkamiehet elävät eri todellisuudessa tavallisten ihmisten kanssa.

Lapsiperheiden taloudellinen asema on heikentynyt viimeksi kuluneen runsaan 10 vuo-
den aikana. Suuri osa lapsiperheistä sijoittuu keskituloisiin tuloluokkiin, mutta pidemmäl-
lä aikajaksolla lapsiperheiden keskituloisuus on hitaasti vähentynyt. Suurituloisuus on lap-
siperheiden joukossa keskimääräistä vähäisempää. Köyhien ja köyhyysrajalla elävien lap-
siperheiden määrä on kohonnut. Köyhyys työssäkäynnistä huolimatta on nimenomaan lap-
siperheiden todellisuutta. Köyhät lapsiperheet ovat myös useammin pikkulapsiperheitä.
Niissä on alle 3- ja 3—5-vuotiaita lapsia selvästi useammin kuin muissa lapsiperheissä eli
juuri niitä päiväkoti-ikäisiä. Mitä pienemmät tulot, sitä vaikeampaa on ylläpitää nyky-yh-
teiskunnassa normaalia elintasoa ja elämäntapaa. Elintason noustessa yhteiskunnassa nou-
sevat myös vaatimukset sen suhteen, mitä katsotaan tarvittavan normaaliin elämään. Pie-
nituloisuus johtaa jossakin vaiheessa absoluuttiseen kyvyttömyyteen osallistua tavanomai-
seksi katsottuihin toimintoihin.

Korkeimman päivähoitomaksuluokan 22 prosentin korotus on todella suuri ja kohtuu-
ton. Maksun nosto tulee heikentämään perheen muuhun kulutukseen käytettävissä olevia
varoja tuhansilla euroilla vuodessa. Hallituksen erilaiset muut maksukorotukset sekä päi-
vähoitoon ja varhaiskasvatukseen kohdistuvat heikennykset hankaloittavat lapsiperheitten
19



Pöytäkirjan asiakohta PTK 40/2016 vp
elämää aivan dramaattisesti. Ne vaarantavat varhaiskasvatuksen tavoitteita, lisäävät eriar-
voisuutta, kasvattavat riskiä syrjäytyä ja nostavat kynnystä mennä töihin. Maksujen koro-
tukset ovat poissa perheiden muusta kulutuksesta ja lisäävät köyhyyttä. Lapsiperheissä jo-
kainen euro menee kulutukseen, kuten ruokaan, vaatteisiin, harrastuksiin, asumiseen, ja
näistä kaikista ovat poissa ne eurot, jotka menevät päivähoitomaksuihin. Monilapsisissa
perheissä päivähoitomaksut lähentelevät 1 000:ta euroa kuukaudessa. Ihmiset kokevat, että
työssäkäynnistä on tullut aikuisille liian kalliiksi käynyt harrastus.

Sosialidemokraattien tavoitteena on rakentaa Suomesta lapsi- ja perheystävällinen yh-
teiskunta. Hyvinvoiva ja vauras Suomi rakentuu hyvälle lapsuudelle. Ihmisen elämän var-
haiset vuodet ja lapsuuden perheen arki luovat perustan aikuiselle. Yhteiskuntapolitiikassa
tärkeintä on pitää hyvää huolta jokaisesta lapsesta. Universaaleilla peruspalveluilla tavoi-
tetaan kaikki lapset ja nuoret. Toimiva neuvolajärjestelmä, perheiden ja lapsen tarpeisiin
vastaava laadukas varhaiskasvatus sekä lapsen kehitystä tukeva koulu luovat rakenteen,
jolla estetään tehokkaasti syrjäytymistä ja luodaan tasa-arvoa. Vahvasti resursoidut ja oi-
kein kohdennetut peruspalvelut vähentävät erityispalveluiden tarvetta, mikä on sekä kan-
santaloudellisesti että inhimillisesti kestävää politiikkaa.

SDP:lle laadukas maksuton varhaiskasvatus on perhepolitiikan keskeisimpiä tavoittei-
ta. Kannatamme laajaa subjektiivista päivähoito-oikeutta. Varhaiskasvatuksen on oltava
jokaisen lapsen oikeus riippumatta vanhempien varallisuudesta tai työllisyystilanteesta.
Sosialidemokraatit korostavat erityisesti laadukkaan päivä- ja vuorohoidon merkitystä lap-
sen, vanhempien ja yhteiskunnan edun kannalta. Varhaiskasvatuksen on tuettava lapsen
kokonaisvaltaista kehitystä.

Kuntien ei toivottavasti ole pakko korottaa päivähoitomaksujaan hallituksen päätösten
myötä. Tätä viisautta todellakin toivon kuntien päättäjiltä. Lapsuuden myönteiset olosuh-
teet luovat perustan myös aikuisiän hyvälle elämälle ja sitä kautta koko yhteiskuntamme
hyvinvoinnille.

16.37 Antero Laukkanen kd: Arvoisa rouva puhemies! Tässä hallituksessa on yksi sel-
lainen mielenkiintoinen piirre, joka näyttäytyy hyvin erikoisella tavalla. Meillä on keskus-
talainen pääministeri, ja ehkä pitkään aikaan, moneen kymmeneen vuoteen, maatalous ei
ole voinut niin huonosti kuin juuri nyt. Meillä on kokoomuslainen valtiovarainministeri, ja
ehkä sotien jälkeen ei ole koskaan tehty niin merkittäviä leikkauksia koulutukseen, tietee-
seen ja tutkimukseen. Sitten meillä on perussuomalaiset, eikä koskaan historiassa ole niin
paljon leikattu vähävaraisilta ja pienituloisilta kuin nyt. Tuli vain mieleen tämmöinen to-
teamus, että tämä on hyvin erikoinen hallituskoalitio ja jää historiaan näissä ikään kuin täy-
sin vastakkaisissa odotuksissa kuin voisi ajatella, että tämä hallituskoalitio tuottaa: parem-
paa koulutusta, parempaa elintarvikelainsäädäntöä, maataloutta, omavaraisuutta ja parem-
paa huolenpitoa vähävaraisista. Mutta kaikki tuntuu menevän päinvastoin. Harmi, että tääl-
lä on näin vähän kuuntelijoita.

Mutta sitten tähän itse aiheeseen. Hallitus parantaa nyt kuntien taloutta nostamalla kun-
talaisten maksuja, ei osallistumalla kuntien ahdinkoon. Tämä on erikoinen linjaratkaisu,
että tavallaan kuntien taloutta parannetaan sillä, että kuntalaisten maksuja siellä ja täällä ja
tuolla koko ajan nostetaan. Eli käytännössä hallitus tuhoaa omaa ohjelmaansa siitä, että os-
tovoima nousisi, ja kotimarkkinoilta, jotka tällä hetkellä ovat ainoat, jotka tuottavat meille
jonkinlaista kasvua, viedään nyt sitten elinvoimaa. Tämä on vähän surullista seurattavaa, ja
20



Pöytäkirjan asiakohta PTK 40/2016 vp
vaikka tästä kuinka haluaisi hyvää ajatella, niin alkaa olla vähissä se, miten siitä voisi aja-
tella hyvää. Pitäisikö sanoa, että hyvin leikattu?

Vuonna 2013 varhaiskasvatuksessa olevista lapsista 92 prosenttia oli kunnallisessa var-
haiskasvatuksessa ja noin 74 prosenttia kaikista kouluikäisistä kunnallisessa varhaiskasva-
tuksessa. Käsityksemme mukaan kunnallisen varhaiskasvatuksen tehtävä on ennen kaik-
kea turvata lapsiperheiden vanhemmille mahdollisuus käydä työssä tai opiskella sekä saa-
da lapsilleen turvallinen ja kehittävä päivähoito siksi ajaksi. Päivähoitomaksut on määri-
teltävä sellaisiksi, että ne eivät syö kohtuuttomasti työnteon kannusteita vaan että ne mah-
dollistavat työnteon ja kannustavat siihen.

Nyt nämä korotukset pahentavat ratkaisevalla tavalla näitä kannustinloukkuja. Kaavail-
tu korotus nostaisi kaksilapsisen perheen kuukausittaiset päivähoitomaksut yli 600 eu-
roon, kun perheessä on kaksi vanhempaa ja perhe kuuluu ylimpään maksuluokkaan. Nämä
ovat hurjia korotuksia. Päivähoitomaksujen korotukset iskisivät rajuimmin niihin, jotka
saavat työstään 2 500—3 000 euroa kuukausipalkkaa. Nämä korotukset ovat kohtuutto-
mia, ja ne nousevat todella yli tuhanteen euroon vuositasolla. Ja minä mietin vain sitä, kun
tämä on nyt tämä linja — niin kuin täällä joku edustaja jo kysyi — ollaanko tässä tarkoi-
tuksellisesti ohjaamassa perheitä siihen suuntaan, että lapset laitettaisiin yksityiseen perhe-
hoitoon, koska se tämän muutoksen jälkeen on kohtuullisempaa. Onko se hallituksen ta-
voite? Minusta se pitäisi myös sanoa, ministeri, sitten avoimesti, onko tämä se.

Vielä yksi havainto. Nämä heikennykset kohdistuvat nyt erittäin kapealle sektorille.
Nämä erilaiset leikkaukset syövät sitä ostovoimaa niiltä kaikista pienituloisimmilta. Ja sel-
lainen näkökulma, mistä täällä salissa ei ole vielä puhuttu ja mitä ei ole nostettu esiin, on se,
että erilaiset rakennuskorjaamiset, putkiremontit ynnä muut, näyttelevät jo lähes 10 miljar-
din menoerää yhteiskunnassa, mikä tarkoittaa monelle perheelle 100, 150, 200 euron me-
noa kuukaudessa, ja kaikista näistä pitäisi selvitä. Ja sitten kun tähän samaan yhteyteen tu-
lee tilanne, että päivähoitomaksut nousevat, aivan oikein täällä oppositio on huolissaan sii-
tä, jäävätkö äidit hoitamaan lapsia kotiin.

Minusta hallitus on viisas, jos kuuntelee näitä näkemyksiä. Onko tosiaan niin, että tä-
män 50 miljoonan takia on järkevää luoda tulevaisuuteen sellaisten aikuisten joukko, joi-
den lapsuus on ollut hyvin erilainen kuin toisten mukana olevien? Ehkä tätä pitäisi miettiä
oikeasti vielä kerran uudestaan, voisiko tämä raha tulla jostakin muualta, niin kuin kristil-
lisdemokraatit ovat ehdottaneet, että panostamalla harmaan talouden torjuntaan syntyisi
paljon tuloja.

16.43 Joona Räsänen sd: Arvoisa puhemies! Kun nyt varhaiskasvatuksen maksuja tässä
käsitellään, niin on todella syytä huomioida ne muutkin, jo tehdyt päätökset, mitkä kosket-
tavat meillä varhaiskasvatusta ja lapsiperheitä. Niin kuin meistä jokainen valitettavasti
muistaa, niin olemme tässä salissa hallituksen toimesta jo rajanneet päivähoito-oikeutta,
olemme kasvattaneet ryhmäkokoja, ja nyt olemme hallituksen toimesta myös kasvattamas-
sa näitä varhaiskasvatukseen kohdistuvia maksuja. Varmaan moni lapsiperhe ajattelee si-
tä, minkä takia heidän päälleen ollaan nyt kaatamassa kohtuutonta taakkaa, varsinkin kun
otetaan tämä kannustinloukkuproblematiikka, mikä tässä esityksessä liittyy nimenomaan
keskituloisiin perheisiin: kun kaikkialla muualla yhteiskunnassa on viesti, että kaikki kyn-
nelle kykenevät työelämään, niin tässä me annamme viestiä, että itse asiassa kannattaakin
jäädä kotiin. Eihän tämä esitys kaikkien osalta mikään huono ole, ja siitä täytyy ministeril-
le antaa kiitosta, että näissä vaikeissa raameissa tämä on saatu näinkin hyväksi, mutta silti
21



Pöytäkirjan asiakohta PTK 40/2016 vp
minusta on aika kohtuutonta, että keskituloisia perheitä nyt kohdellaan aika ankaralla kä-
dellä. Muistetaan vielä, että aikaisemmistakin säästöistä, mitä on tehty varhaiskasvatuk-
seen, jotkut kunnat ovat viisaasti päättäneet, että eivät ota niitä käyttöön, ja niin tulee ta-
pahtumaan myös tämän uudistuksen kanssa. 

Niin kuin hallitus onkin jo todennut, nämä säästötavoitteet, kuinka paljon tällä pitäisi
säästää, eivät ole kaikilta osin realistisia, koska kaikki kunnat eivät näitä tule ottamaan
käyttöön ja siinä mielessä säästöt eivät synny täysimääräisinä. Toisaalta myöskin eriarvoi-
suus kuntien välillä kasvaa. Senpä takia pyytäisin vielä, että ministeri vielä keskittyisi sii-
hen, olisiko tässä yhteydessä voitu käydä tämä kotihoidon tukeen liittyvä problematiikka
läpi ja katsoa ratkaisua sitä kautta ja sillä hakea parannusta esimerkiksi näihin kannustin-
loukkuihin.

16.46 Päivi Räsänen kd: Arvoisa rouva puhemies! Kristillisdemokraatit on antanut halli-
tukselle monessa kohdin tukea vaikeissakin ratkaisuissa, mutta täytyy kyllä todeta, että
perhepolitiikan osalta olemme huolestuneita. Sipilän hallituksen ohjelmassa on asetettu
hyviä tavoitteita, esimerkiksi tavoite vahvistaa lasten ja perheiden hyvinvointia ja omia
voimavaroja, kehittää koulua ja varhaiskasvatusta tukemaan lapsen hyvinvointia, ja halli-
tukseen jopa nimettiin perheministeri, mikä on sinänsä hyvä asia, mutta valitettavasti on
aika vaikea löytää myönteistä perhe- ja väestöpolitiikan sisältöä hallituksen toimista.
Nämä varhaiskasvatuksen asiakasmaksujen korotukset ikävä kyllä sekä syövät lapsiper-
heiden ostovoimaa että luovat juuri niitä kannustinloukkuja, joista täällä on ansiokkaasti
puhuttu. Nyt tarvittaisiin myönteisiä viestejä perheille ja etenkin lapsiperheille. Meillä kes-
tävyysvaje johtuu pitkälti siitä, että syntyvien ikäluokkien määrä vuosi vuodelta vähenee ja
väestön ikärakenne vinoutuu, mikä sitten aiheuttaa taloudellista rasitetta yhä enemmän.
Tarvittaisiin myönteisiä viestejä, jotka rohkaisisivat perheitä myös hankkimaan sen mää-
rän lapsia, josta he unelmoivat. Mehän tiedämme, että lapsia tulee keskimäärin vähemmän
kuin mitä perheet itse toivoisivat, ja sen takia tarvittaisiin myönteisempää otetta perhepo-
litiikkaan.

16.48 Merja Mäkisalo-Ropponen sd: Arvoisa puhemies! Kun katsotaan kaikki ne sääs-
töt, leikkaukset ja maksujen korotukset, jotka kohdistuvat lapsiin ja lapsiperheisiin, niin ei
voi olla ajattelematta, että hallitus ei taida tietää, mitä on tekemässä. Uskon, ettei ministeri
itse nimenomaan äitinä haluaisi olla toteuttamassa näitä esityksiä.

Kaikki me tiedämme, että varhaiskasvatukseen sijoitettu euro tulee moninkertaisesti ta-
kaisin, ja siksi kaikilla lapsilla pitäisi olla oikeus varhaiskasvatukseen. Yhtenäinen ja laa-
dukas varhaiskasvatus ja peruskoulu ovat tasa-arvoisen yhteiskunnan perusta. Ministerin
vakuutteluista huolimatta päivähoidon ja varhaiskasvatuksen toimijat kyllä kentällä ky-
seenalaistavat, voiko suurenevissa päivähoito- ja varhaiskasvatusryhmissä toteuttaa jat-
kossa laadukasta varhaiskasvatusta. Laadukkaan varhaiskasvatuksen perustana on nimit-
täin lapsen ja kasvattajan kohtaaminen ja vuorovaikutus, ja kyllä siellä kentällä pelätään,
mitä tarkoittavat nämä suuremmat lapsiryhmät, pystytäänkö olemaan niin paljon lapsen
kanssa ja pystytäänkö lasta pitämään sylissä ja niin edelleen.

Arvoisa puhemies! Lapseen panostaminen on investointi tulevaisuuteen, ja tutkimusten
mukaan lasten ja nuorten hyvinvointi eriytyy voimakkaasti vanhempien sosioekonomisen
aseman mukaan. Perheen taloudelliset vaikeudet ovat yhteydessä lasten ja nuorten pahoin-
vointiin, ja tästä meillä on hyviä esimerkkejä 1990-luvun laman hoidossa. Silloin lapsuut-
22



Pöytäkirjan asiakohta PTK 40/2016 vp
taan ja nuoruuttaan eläneistä jopa 50 prosentilla on jonkinasteisia mielenterveysongelmia.
Tämän edellisen laman kustannuksia maksetaan edelleen, ja nyt vähän vaikuttaa siltä, että
tämä hallitus tekee samoja virheitä. Onkohan näin, että näitäkin säästöjä maksetaan vuosi-
kymmenet eteenpäin? Vaikka tässä lakiesityksessä pienituloiset perheet on huomioitu hy-
vin — siitä ihan (Puhemies koputtaa) lämmin kiitos ministerille — niin kokonaisuutena
hallituksen toimet kyllä lisäävät lapsiperheiden köyhyyttä, ja tämä on todella huono asia.

16.50 Tarja Filatov sd:  Arvoisa puhemies! On tapana sanoa, että hyvinvointivaltio on
naisen paras kaveri. Mutta on kyllä pakko sanoa, että tämä hallitus ei ole kovin hyvä työssä
käyvien äitien kaveri. Niin paljon rankkoja esityksiä sieltä on tullut monelta sektorilta.
Vaikka tunnustan sen, että ministeri on kyllä yrittänyt tuon kestämättömän raamin sisällä
tehdä niin hyvän esityksen kuin se ylipäätään on mahdollista, niin kun raami on kestämä-
tön, niin se ei tee siitä esityksestä ikävä kyllä hyvää vaan aika huolestuttavan ja nimen-
omaan työllisyysasteen näkökulmasta huolestuttavan.

Suomessa syntyvyys on kääntynyt laskuun, mutta vauvat eivät ole pelkästään yksityis-
asia. Määrä vaikuttaa koko yhteiskuntaan. Työn ja perheen yhteensovittaminenkaan ei ole
yksityisasia, koska se vaikuttaa työllisyysasteeseen ja sitä kautta koko yhteiskuntaan. Kun
naisten työssäkäyntiä on arvioitu, niin yksi taustalla oleva tekijä sille, että naiset, joilla on
koulutusta ja joilla olisi mahdollisuus tehdä työtä, eivät mene työhön, on se, että on oltu
huolissaan päivähoidon laadusta. Nyt me olemme monella suunnalla tekemässä sellaisia
ratkaisuja, jotka heikentävät naisten työssäkäyntiä. Vaikka kuinka tehdään hyviä varhais-
kasvatuslakikirjauksia, niin kiistatta se, että ryhmäkoot kasvavat erityisesti osapäivälasten
kohdalla aika kestämättömiin kokoluokkiin, heikentää päivähoidon laatua. Se saa monen
äidin miettimään, että jospa sittenkin jäisin kotiin — varsinkin, jos työ on osa-aikaista eikä
tarjoa kunnollista elantoa.

Nyt kun tähän päälle tulee sitten päivähoitomaksujen korotus, niin joudutaan tilantee-
seen, jossa silloin kun esimerkiksi perheissä isä on hyvätuloinen ja äiti on pienituloinen,
nämä korotukset kiistatta houkuttavat äitiä jäämään kotiin hoitamaan lapsia. Pienituloisen
äidin kynnyspalkka nousee yli 150 euroa. Itse asiassa, kun tähän lisätään vielä päivähoito-
maksujen korotukset, lisätään se, mitä tulee esimerkiksi asuntopolitiikan puolella korkovä-
hennyksissä ja muissa ja mitä tapahtuu kilpailukykypaketin kautta perheiden toimeentulol-
le, niin ruvetaan puhumaan jo niin isoista yhteenlasketuista summista, että sillä alkaa var-
masti olla vaikutusta jo esimerkiksi siihen, millaiset harrastusmahdollisuudet lapsilla on.
Jos me näitä asioita kaikkia punnitsemme yhdessä, niin on pakko sanoa, että lapsillakaan ei
tässä hallituksessa ole kovin paljon kavereita, vaikka ministerin vilpittömään sielunelä-
mään tässä asiassa kyllä uskon, sen verran paljon tästä ollaan keskusteltu. Mutta jos kunnat
ottavat nämä päivähoitomaksukorotukset käyttöön, ja sitten taustalla on tuo 60 euron ilta-
päivämaksun lisä, niin tämä kokonaisuus on hyvin suuri.

Itse asiassa kyse ei ole vain siitä, mitä tapahtuu taloudessa, vaan kyse on myös siitä, mitä
tapahtuu työelämässä. Jos näiden kaikkien kysymysten rinnalle vielä lisätään esimerkiksi
naisten määräaikaisia työsuhteita sitä kautta, että puretaan se säätely, joka meillä tällä het-
kellä on, lisätään koeaikoja ja ajetaan julkisella puolella palveluita alas ja yhtiöitetään jul-
kisia toimintoja ja sitä kautta joudutaan herkästi tilanteisiin, joissa sitten myös shoppail-
laan sen suhteen, minkälaisia työehtosopimuksia noudatetaan, niin tästä tulee aikamoinen
kehä. Mielestäni kannattaisi miettiä, että jos me täällä säästämme ja saamme muutaman eu-
23



Pöytäkirjan asiakohta PTK 40/2016 vp
ron säästön, niin mitä me menetämme naisten työllisyysasteessa ja mikä on se vähennys,
joka meidän julkiseen talouteemme tulee tätä kautta. 

Kyse ei siis ole vain maksupolitiikasta eikä vain päivähoidon laadusta vaan siitä, miten
nämä päätökset yhdessä vaikuttavat siihen, miten itse kukin meistä toimii.

16.54 Krista Kiuru sd: Arvoisa puhemies! Lähden liikkeelle siitä, mitä varhaiskasvatuk-
sessa on tähän mennessä saavutettu.

Hallitus on puhunut varhaiskasvatuksen uudistamisesta, ja tämä uudistus ja kehittämi-
nen on itse asiassa osoittautunutkin pelkäksi säästämiseksi. On tähän mennessä saatu ai-
kaan ei vain tätä päivähoitomaksujen korotusta, vaan sen lisäksi on ryhmäkokoja suuren-
nettu ja subjektiivista päivähoito-oikeutta rajattu. Ja kun näitä nyt mietitään, kuinka suuris-
ta saavutuksista on kysymys, niin moni kyllä näkee nämä uudistuksen ja kehittämisen sie-
menet, joista hallitus on puhut, pikemminkin todella kovana säästöpolitiikkana. Ja sen ta-
kia on surumielistä täällä yhdessä ihmetellä, mihin se varhaiskasvatuksen kehittämisen
suuri innostus on tällä hallituskaudella kadonnut.

Minä vilpittömästi uskon, että kokoomus on ollut kehittämässä varhaiskasvatusta, ja
minä en ymmärrä, miksi on annettu tälle kehittämishalulle näin pahasti periksi. Pidän erit-
täin ongelmallisena myöskin sitä, että nämä äsken mainitut uudistukset plus siihen päälle
aamu- ja iltapäivätoiminnan maksujen korotukset, lapsilisän irrottaminen indeksistä sekä
sosiaali- ja terveydenhuollon maksujen korotukset yhdistettynä tulevat johtamaan siihen,
että lapsiperheillä on selkeästi käytettävissä vähemmän rahaa päivittäiseen elämiseen. Kyl-
lä tällä on merkitystä, minkälaiseen tilanteeseen me ajamme suomalaiset lapsiperheet.

Hurjin juttu on se, että tänä päivänä ei olekaan koulutuksellinen tasa-arvo edes sitä, mi-
hin perheeseen sattuu syntymään. Tämä perheen vaikutus näyttää nyt selkeästi isontuvan,
vaikka me olemme perinteisesti täällä sivistyspolitiikassa yrittäneet pitää huolta siitä, että
koulutuksellista tasa-arvoa pikemminkin edistetään kuin vähennetään. Toisin on nyt käy-
nyt tällä hallituskaudella. Mutta pahinta on se, että jatkossa on todella merkitystä perheen
sijasta sillä, mihin kuntaan satutaan syntymään.

Minusta ihan oikein ministeri on aikaisemmin linjannut, että huolimatta siitä, että näitä
maksujen korotuksia on tehty ja näitä rajaamisia tehty ja ryhmäkokoja suurennettu, kunnat
voivat loppuviimeksi oman itsehallintonsa puitteissa päättää, ovatko he tässä mukana. Sik-
si on ollut erikoista se, että nyt ei enää puhutakaan tästä oikeudesta itse päättää mitään. Pi-
kemminkin on annettu ymmärtää, niin kuin pääministeri ja valtiovarainministeri eilen, että
näitä vähimmäismaksutasoja tullaan nyt sitten jatkossa korottamaan, koska ensi vuoden
kehyksiin on jo varattu, vuodelle 2017, saamiemme tietojen mukaan 130 miljoonaa kiris-
tystä kuntien talouteen. Siis 130 miljoonaa lisää keppiä kunnille. Ja jos ei sana rupea kuu-
lumaan, niin vähimmäismaksutasoja tullaan entisestään nostamaan. Tältä osin tämä on
kyllä pelottavaa, onko aidosti kunnilla mahdollisuus valita, lähtevätkö he tukemaan tätä
hallituksen politiikkaa.

Arvoisa puhemies! Näiden kuntavaikutusten ja kuntien itsehallinnon ohella yksi tärkeä
kulma on tänään noussut esiin, nimittäin tämä kannustinloukkujen purkaminen. En malta
olla ihmettelemättä sitä, ollaanko tässä nyt puhumassa saman hallituksen esityksistä. Eilen
hallitus esitti, että kannustinloukkuja pitää purkaa, madaltaa kynnystä työhön pääsyyn, ja
annettiin aika kovasti keppiä. Eilen annettiin hyvin eri tavalla työllisyyden esteiden purka-
miseksi toimenpide-ehdotuksia, jotka lähtivät hallituksen omien sanojen mukaan kannus-
tinloukkujen purkamisesta. Tänään me olemme käsittelemässä esitystä, jonka työllisyysas-
24



Pöytäkirjan asiakohta PTK 40/2016 vp
teeseen kohdistuvat vaikutukset ovat aivan arvaamattomia, ja pelkäämme myös sitä, että
kannustinloukut sen kun lisääntyvät. Tämä on iso kysymys. Kun tänä päivänä jo meidän
korkeimmassa maksuluokassa on moni keskituloinenkin, siksi olisi ollut tärkeätä arvioida
näitä työllisyysvaikutuksia, sukupuolivaikutuksia, mutta myöskin perheisiin kohdistuvia
vaikutuksia.

En malta olla sanomatta, että on kyllä todella kova arvio, jos VATTin erikoistutkija,
joka on tutkinut tätä kannustinloukkuongelmaa työkseen, Tuomas Kosonen toteaa, että ta-
loudellisilla kannustimilla on suuri vaikutus ja osalla vanhemmista tällainen päivähoito-
maksun ja kotihoidontuen yhdistelmä johtaa lopputuloksena siihen, että pienipalkkaiseen
työhön työllistyminen ei kasvata perheen tuloja, jolloin käytännössä perheissä ainakin
jompikumpi, yleensä pienituloisempi vanhempi jää kotiin. On aika surullista lähteä siitä,
että tämä on nyt sitten se tapa kannustaa kotiin jäämistä, ei purkaa kannustinloukkuja, niin
kuin vielä eilen tehtiin.

Puhemies! Lopuksi kiinnittäisin huomiota siihen, mistä täällä viisaasti on muutama
edustaja puhunut, nimittäin tämän esityksen vaikutuksiin myöskin yksityisen hoidon li-
sääntymiseen. Kyllä sosialidemokraattien näkökulmasta on aito ja relevantti huoli se, luo-
daanko tässä nyt tilaa sille, että yksityinen hoito alkaa olla entistä kiinnostavampaa sen ta-
kia, että nämä lakiesitykset johtavat tilanteeseen, jossa yksityinen hoito on jo aidosti vaih-
toehto, kun päivähoitomaksut kallistuvat tällä tavalla ja kannustinloukut jäävät.

17.00 Anna Kontula vas:  Arvoisa rouva puhemies! Vaikka ministeri ehtikin jo lähteä,
niin täydentäisin yhtä lukua, johon hän viittasi parikin kertaa, nimittäin lukua siitä, että 85
prosenttia päivähoidon kustannuksista tämän uudistuksen jälkeenkin tullaan kattamaan ve-
rovaroilla. Näin toki on, mutta jos me katsomme ylimpään maksuluokkaan jatkossa kuulu-
via lapsia, niin näiden kohdalla verorahoin toteutetun subvention osuus putoaa 57 prosent-
tiin, joka sitten on jo aika lähellä sitä, että puolet kustannuksista katetaan perheiden omasta
pussista, ei yhteisvastuullisesti.

17.01 Satu Taavitsainen sd:  Arvoisa puhemies! Suosittelen hallitukselle perehtymistä
THL:n tutkimuksiin, joissa arvioidaan lasten ja lapsiperheiden asemaa nyky-Suomessa.
Näiden julkaisujenkin pohjalta on selkeästi havaittavissa, että suomalaisessa yhteiskunnas-
sa ja politiikassa vallitsee rakenteellinen välipitämättömyys lapsia kohtaan. 

Lapsiperheiden taloudellinen asema on heikentynyt ja lapsiköyhyys kolmikertaistunut
viimeksi kuluneiden 15 vuoden aikana. Useat osoittimet kertovat, että lasten ja nuorten pa-
hoinvointi on lisääntynyt ja laajeneva joukko lapsista kärsii vaikeutuvista ongelmista. 90-
luvun laman myötä syntyi lasten ja nuorten palveluissa noidankehä, jossa kuntien val-
tionosuuksien leikkauksilla ja maksujen korotuksilla luotiin kasvavaa tarvetta korjaaviin
palveluihin. Noidankehää ei myöhemmin kasvun vuosina purettu vaan lasten arkisissa kas-
vuympäristöissä, päivähoidossa ja koulussa, tapahtui muutoksia, jotka kyseenalaistavat
lasten hyvän kasvun mahdollisuudet. 

Neuvolan ja oppilas- ja kouluterveydenhuollon palvelut eivät pysty vastaamaan kasva-
vaan tuen tarpeeseen. Työelämän vaativuuden lisääntyminen asettaa vanhemmuuden hy-
välle hoitamiselle vakavia haasteita. Hallitukselle on ominaista runsas huolestunut puhe
lapsista, mutta huoli ei konkretisoidu poliittisiksi päätöksiksi rahaa ja työntekijöitä jaet-
taessa ja maksuista päätettäessä. Rakenteellinen välinpitämättömyys syvenee yhteiskun-
25



Pöytäkirjan asiakohta PTK 40/2016 vp
nassa, jossa toiminta talouden ehdoilla ja liike-elämän logiikan pohjalta leviää kaikille yh-
teiskuntakehityksen alueille. 

Arvoisa puhemies! Lapsuus on lasten elämä tässä ja nyt. Se on ihmislajin ja kulttuurin
säilymisen ja uudistumisen ehto. Yhteiskunnan jatkuvuus ja uusiutuminen edellyttävät,
että kullakin ikäpolvella on edellytykset lapsista huolehtimiseen, ja yhteiskunnan uusiutu-
misen taso riippuu lasten elämän laadusta. Vastustan ehdottomasti näitä maksujen korotuk-
sia. Asetan kysymyksen, miksi meillä Suomessa peruskoulu, lukio, ammattikoulu ja kor-
keakoulut ovat maksuttomia mutta varhaiskasvatuksesta pitää maksaa. 

Valtiontalouden tarkastusviraston selvityksen mukaan yhteiskunnallisesti kaikkein vai-
kuttavinta on satsata alle 5-vuotiaisiin lapsiin eli juuri niihin päivähoidossa oleviin lapsiin.
Esitänkin hallitukselle, että se vetäisi tämän esityksen pois ja valmistelisi esityksen mak-
suttomasta varhaiskasvatuksessa Suomessa.

17.05 Tuula Haatainen sd: Arvoisa puhemies! Täällä salissa on kuultu jo moneen ottee-
seen tämän esityksen heikot puolet. Itse nostaisin esiin sen tosiasian, että lapsiperheet asu-
vat valtaosin kaupungeissa ja erityisesti suurissa kaupungeissa elämisen kustannukset ovat
monista syistä erittäin korkeat. Asuminen on kallista, nuorillapareilla on opintolainat nis-
kassaan, ja kaikki eläminen pitää siinä samalla yhtä aikaa rakentaa, ja kun siihen vielä tu-
lee tällainen esitys, jossa maksut nousevat, kun työelämässäkin se asema nuorilla on usein
heikko ja katkonainen, niin tämä kaikki yhdessä ei kyllä kannusta perheitä hankkimaan li-
sää lapsia.

Tässä esityksessä on huomioitu hyvin pienituloiset, se on hyvä asia, mutta se heikkous
tulee siitä, että kaksilapsiset perheet joutuvat maksamaan jo ihan keskituloisillakin tulota-
soilla huomattavasti korkeampia maksuja. Nämä osuvat nyt niihin työssä käyviin, rehelli-
siin, veronsa maksaviin, ahkeriin nuoriin ihmisiin, jotka yrittävät sinnitellä eteenpäin ja
kantavat huolta perheestään. Toisin sanoen tämä esitys sotii sitä vastaan, mistä jo edellisen
hallituksen aikana puhuttiin paljon, että pitäisi kannustaa naisia käymään työssä yhä enem-
män, jotta me saisimme työvoimaan ihmisiä ja jotta naisten työura olisi yhtenäisempi ja
vahvempi, koska se näkyy sitten sosiaaliturvassa ja eläkkeissä ja myös siinä, että uralla sit-
ten edetään. Tämä työn ja perheen yhteensovittaminen puuttuu nyt hallituksen ohjelmasta
valitettavasti kokonaan. Minä peräänkuuluttaisin, että hallitus toisi ihan kunnollisen, konk-
reettisen ohjelman, jolla naisten asemaa työelämässä voidaan vahvistaa ja isien osuutta
hoivatehtävästä kasvattaa ja luoda edellytyksiä paremmin jakaa sitä vanhemmuutta, jottei
se kaadu yksistään toisen niskaan. Tasa-arvonäkemys on se, joka pitää tässäkin yhteydessä
vaikutusarvioinneissa tehdä, miten tämä vaikuttaa naisiin ja miehiin ja heidän mahdolli-
suuksiinsa (Puhemies koputtaa) työelämässä. — Kiitos.

17.08 Päivi Räsänen kd:  Arvoisa rouva puhemies! On ikävää, jos päivähoidon maksut
luovat kannustinloukkuja niin, että työn ja perheen yhteensovittaminen vaikeutuu. Tähän
suuntaan valitettavasti tämä hallituksen esitys johtaa, eli nostetaan kynnystä työhön mene-
misen kannattavuuteen ja toisaalta lasten hankkimiseen. Toisaalta haluan kyllä antaa hal-
litukselle kiitoksen siitä, että tällä kaudella ei ole pyritty samanlaisiin kotihoidon tuen ra-
joituksiin ja leikkauksiin, joihin oli erittäin suuri paine edellisen hallituksen aikana, jolloin
kristillisdemokraatit hyvin pitkälti saivat estettyä sen, ettei kotihoidon tuen saamisen ehto-
ja ryhdytty heikentämään. Perheillä on mielestäni oltava aito mahdollisuus tehdä valintoja,
ja varsinkin siinä vaiheessa, kun lapset ovat pieniä, alle 3 vuoden ikäisiä, perheiden pitäisi
26



Pöytäkirjan asiakohta PTK 40/2016 vp
pystyä myös taloudellisesti tekemään valinta lapsen parhaaksi, onko se sitten kotihoito tai
hoito päiväkodissa tai perhepäivähoidossa.

17.09 Nasima Razmyar sd:  Arvoisa rouva puhemies! Kiitos tästä keskustelusta, jota
olemme yhdessä käyneet. Hyvä, että tämä nostettiin nyt myös vahvasti esiin. Ministeri ei
ole enää paikalla, mutta kiitos myös hänelle, että jaksoi olla pitkään tämän keskustelun ai-
kana myöskin kuuntelemassa meitä. Oli hyvä kuulla, että yhteisiä huolenaiheita myös hal-
lituspuolueen edustajilla on yhtä lailla kuin meillä täällä oppositiossa. 

Mutta on ihan totta, että varhaiskasvatus on asia, jota olemme kaikki suomalaisessa yh-
teiskunnassa arvostaneet, ja siitä olemme saaneet olla ylpeitä. On totta, että sosialidemo-
kraatit yhtä lailla ovat tehneet paljon tämän puolesta ja eteen töitä. Mutta on täysin oikeu-
tettua sanoa, että varhaiskasvatusta myös romutetaan. Kyllähän näistä päätöksistä, joita tä-
män hallituskauden aikana on tehty, täytyy sanoa, että ei voi mustaa valkoiseksi muuttaa.
Lapset asetetaan eriarvoiseen asemaan, kunnat asetetaan eriarvoiseen asemaan. Kuten
tuossa aikaisemminkin sanoin, niin kun nämä säästöt kohdistuvat meidän lapsiimme, se on
täysin väärä paikka. On paljon parempi se, että yhteiskunnassa on vahvoja lapsia kuin rik-
kinäisiä aikuisia, ja jos näitä säästöjä tehdään tällä tavalla nyt, niin väistämättä ne löyde-
tään myös edestä tulevaisuudessa. 

Kaiken lisäksi tämä esitys, joka nyt parhaillaan on tulossa meille eduskuntaan, ottaa en-
nen kaikkea tasa-arvon osalta tuntuvia askeleita taaksepäin, kun nyt pitäisi miettiä juuri nii-
tä tapoja ja keinoja, joiden avulla naiset saataisiin paremmin työelämään. Pitäisi miettiä ko-
tihoidon tukea ja kaikkia muita kannustinloukkuja, joita valitettavasti tässä yhteiskunnassa
on tälläkin hetkellä olemassa. Itse olen hyvin huolissani esimerkiksi maahanmuuttajanais-
ten työllistymisestä. Eli kyllä näitä ongelmia jo tälläkin hetkellä riittää, ja tämä suunta ei
valitettavasti ole se, jolla me saamme parannettua naisten työllisyysastetta.

Kaiken kaikkiaan toivon, että nämä huolenaiheet ovat yhteisiä. Näihin voidaan vaikut-
taa ensisijaisesti tietenkin valiokunnassa, kun tämä sinne tulee, mutta toivon, että myös
hallituksen ministerit ja erityisesti tämä perheministeri, josta olemme tänään paljon puhu-
neet, ottavat tämän asian kokonaisvaltaisesti. Huonoja päätöksiä voi muuttaa.

17.12 Satu Taavitsainen sd: Arvoisa puhemies! Tuntuu siltä, että hallitus pitää lapsuutta
vain tällaisena ohimenevänä vaiheena eikä pidä kovin tärkeänä, mitä noina muutamina no-
peasti kuluvina vuosina tapahtuu. Yksilön historiassa lapsuus toki onkin suhteellisen no-
peasti ohitse, mutta yhteiskunnan tasolla lapsiväestö on ja pysyy sen rakenteellisena osana,
jonka elämänlaatu kuvaa koko yhteiskunnan laatua ja tulevaisuutemme mahdollisuuksia.
Jos lapsuuteen suhtaudutaan nopeasti ohikiitävänä aikuisuuteen valmistautumisena, lapsia
ei huomata eikä pidetä tärkeinä itsessään, lapsina. Näillä päätöksillä lapsi ei mielestäni saa
olla lapsuuden vuosiaan lapsena. Nytten ihan selvästi hallitus myöskin samalla sivuuttaa
sen, että noina muutamina lapsuuden vuosina luodaan edellytyksiä sille, minkälaisia aikui-
sia lapsista kasvaa. Lisäämällä lapsiperheiden köyhyyttä hallitus ei saa hyvää aikaan. Tun-
tuu myöskin siltä, että hallitus on unohtanut sen, että jokainen on vain kerran lapsi. Lapsi ei
voi odottaa muutamaa vuotta niitä niin sanottuja aikojen paranemisia. Kysynkin: ovatko
hallitukselle nämä lasten ja lapsiperheiden asiat poliittisen hierarkian alapäässä? 

17.14 Krista Kiuru sd:  Niin, arvoisa puhemies! Minusta edustaja Haatainen nosti kes-
kusteluun hyvän näkökulman, joka oli tämä pitkäänkin täällä kaluttu puheenaihe, nimit-
27



Pöytäkirjan asiakohta PTK 40/2016 vp
täin lainvalmistelun vaikutusarviointi. Kyllä tästäkin esityksestä on tunnustettava, että ei
kaikki nyt ole ihan putkessa. Nimittäin vaikutusarviointi jää kyllä tältä lakiesitykseltä vä-
hän liian hataraksi, ja sitä kautta kovin vähän on uskottavuutta tällä lakiesityksellä ottaa
kantaa niihin edustajien tässä debattikeskustelussa esiin tuomiin ongelmiin.

Arvoisa puhemies! Koska paikalla on enää kovin vähän oppositioedustajia, itse asiassa
taitaa kaksi enää olla, niin nostan silti yhden... (Eduskunnasta: Hallituksen!) — anteeksi,
hallituksen edustajia, hyvä, oppositio heti ärähti, meitähän täällä kyllä riittää, mutta halli-
tuksen edustajia on enää kaksi edustajaa paikalla, ja hienoa, että olette paikalla. — Minä
toivoisin, että te välittäisitte myös yhden tärkeän viestin, nimittäin: kyllä tällä nyt myös
lapset lähetetään kotiin. Me olemme tässä keskustelussa olleet kovin huolissamme siitä,
joutuvatko naiset nyt kotiin, mutta kyllä tässä lapset myös lähetetään kotiin. 

Me olemme jo puhelleet eduskunnassa aika paljon koulutuksen alueellisen tasa-arvon
vaarantumisesta. Alueellinen koulutuksellinen tasa-arvo on uhattuna ollut jo näillä muilla
opetusministeriön esityksillä, joissa keskittämistä vauhditetaan kovin paljon ja joissa kou-
lutukseen pääsy vaarantuu monella tavalla. Kyllä alueellinen koulutuksellinen tasa-arvo
liittyy myös tähän esitykseen: jos moni kunta päättää toisin, niin silloin tietysti lähtökohta
on se, että riippuu hyvin paljon siitä, missä lapsi asuu, saako hän mahdollisuuden käydä
päiväkodissa. Tätä kautta tasa-arvoinen varhaiskasvatuksen hyödyntämisen mahdollisuus
on tässä maassa uhattuna, jos oikein pahasti tässä käy. 

17.16 Joona Räsänen sd:  Arvoisa puhemies! Tässä tuli itsellekin vielä halu tulla tähän
keskusteluun mukaan ja tuoda ehkä sitä laajempaa taloudellista näkökulmaa, mikä tässä
esityksessä on taustalla. 

Kun todella katsotaan nyt näiden korotusten vaikutusta sitten ihan keskituloistenkin per-
heiden käytettävissä oleviin rahoihin, niin me puhumme vuositasolla yli tuhannenkin eu-
ron pienennyksestä niissä varoissa, mitä se perhe käyttää kaikkeen muuhun. Sitten kun ote-
taan vielä huomioon kaikki muut leikkaukset, eri maksujen korotukset, mitä julkisessa ta-
loudessa on tapahtunut, ja sitten kun vielä nähdään, millä tavalla tämä kilpailukykysopi-
mus niiden perheiden tuloja rokottaa, niin kyllähän tässä alkaa olemaan aikamoinen vaiku-
tus, mikä kohdistuu tähän meidän kotimaiseen kysyntään, mikä on kuitenkin pyörittänyt
tätä meidän talouskasvua — vaikka on ollutkin kuinka pientä, niin silti se on pitänyt tätä
meidän taloutta jollakin tavalla edes, päätä jonkun verran vedenpinnan yläpuolella. 

Ja tätäkin kautta luulisi, että hallituspuolueita — varsinkin nyt kokoomuslaisia — kiin-
nostaisi se, mitkä kielteiset vaikutukset tällä on ihan meidän taloudelliseen kehitykseen. Ja
niin kuin tuossa edustaja Harakka jo aikaisemmassa vaiheessa kysyi: missä ovat nyt ne ko-
koomuslaiset ekonomistit, ketkä ovat aina olleet sitä mieltä, että näitä kannustinloukkuja
nimenomaisesti pitää purkaa ja meidän pitää saada varsinkin naiset työelämään? Nyt kun
näistä asioista todella keskustellaan ja nyt kun ollaan niiden asioiden äärellä, niin se poruk-
ka kyllä loistaa poissaolollaan. Sitä ei voi kuin ihmetellä. Sama kyllä todella koskee myös
edustajia keskustapuolueesta, kun aina he ovat ainakin vaalipuheissaan perheiden puolel-
la, mutta sitten kun tullaan tänne tekojen puolelle, niin tulos on vähän toista. Mutta yhtä
kaikki, myös tältä taloudelliselta kannalta tässä esityksessä mennään kyllä valitettavan
väärään suuntaan.

17.18 Krista Kiuru sd:  Arvoisa puhemies! Oli hyvä, että edustaja Räsänen nosti tämän
ostovoiman kehityksen vielä tähän keskusteluun mukaan. Pakkasin sen hetkeksi tässä
28



Pöytäkirjan asiakohta PTK 40/2016 vp
unohtamaan, kun katselin tätä esitystä niin sivistyspoliitikon näkökulmasta, mutta eiköhän
tämä jo omaatuntoa ruvennut koputtamaan. Eli kyllä valtiovarainvaliokunnassa me hyvin
usein olemme kuulleet asiantuntijoita, jotka ovat huolissaan suomalaisten ostovoimasta.
Nyt aletaan olla kyllä siellä viimeisillä raiteilla, kun laskee yhteensä nämä lapsiperheisiin
kohdistuvat leikkaukset, jotka — kun kaikki yhteen lasketaan — alkavat olla sillä rajalla,
että kyllä sillä ostovoimaan on aika merkittävä vaikutus. Tätä kautta, jos olemme tänään
miettineet erityisesti pienituloisten asemaa tämän lakiesityksen suhteessa, ostovoiman ke-
hitys kyllä olisi syytä myöskin katsoa. Siltä osin tällä lakiesityksellä saattaa olla myöskin
valtiontaloudellisia vaikutuksia, mutta käsittääkseni tätä kuitenkaan ei siellä suunnassa tut-
kita.

17.19 Päivi Räsänen kd:  Arvoisa rouva puhemies! Kyllä tämä esitys tuo ongelmia ni-
menomaan ostovoiman heikentyvän kehityksen kannalta ja sitten toisaalta tämän kannus-
tinloukkukysymyksen kannalta. Täällä keskustelun aikana muutamat edustajat ovat esittä-
neet toiveen, että mieluummin olisi tullut tehdä muutoksia kotihoidon tukeen. Itselleni on
jäänyt hiukan epäselväksi, millaisia muutoksia täällä olisi toivottu tai toivottaisiin kotihoi-
don tukeen. Haluan kuitenkin korostaa sitä, että on tärkeää, että perheillä on mahdollisuus
aidosti valinnanvapauteen myös pienten lasten kotihoidon puolesta. Ja ihan tutkimusten-
kin mukaan perheet myös arvostavat kotihoidon tukea perhepoliittisena tukena ja sitä mah-
dollisuutta, että pieni lapsi voidaan haluttaessa hoitaa myös kotona.

17.20 Satu Taavitsainen sd:  Arvoisa puhemies! Ajallemme tyypillinen historiattomuus
korostaa keskustelun hämärtymistä. Tämä oli ominaista myös julkisten palvelujen yksi-
tyistämisinnolle 90-luvulla, jolloin ei juurikaan keskusteltu siitä, miksi aikoinaan terveys-
ja koulutuspalveluja ja varhaiskasvatusta alettiin kehittää julkisen rahoituksen turvin.
Tuolloinhan hyvinvointivaltiota kritisoitiin muun muassa siitä, että siinä oletetaan valtion
ja kunnan hoitavan asiat ja lähimmäisenrakkaus unohtuu. Näitä samoja puheitahan olem-
me kuulleet viime syksynä ja tämän talven aikana. Voidaan kuitenkin kysyä, eikö nimen-
omaan muista ihmisistä välittämiseen perustu ajatus siitä, että yhteisesti maksamme vero-
ja, joiden avulla kunta huolehtii hoiva-, terveys-, koulutus- ja päivähoitopalveluista kaikil-
le, ja näin ollen voisimme alentaa maksuja ja pyrkiä kohti kokonaan maksutonta päivähoi-
toa. Lasten hyvinvoinnista puhuttaessa on kysymys hyvinvointiyhteiskunnan luonteesta ja
sukupolvien välisestä suhteesta. 

Mielestäni lähestymme uhkaavasti yövartijavaltiota, jolla tarkoitetaan yksilönvapautta
korostavaa minivaltioajatusta, jossa valtion tehtäviksi katsotaan vain ulkoisen ja sisäisen
järjestyksen ylläpitäminen ja kaiken muun hoitaisivat markkinat. On kyse sellaisesta po-
liittisesta linjavalinnasta, jonka lopputuloksena kukin kansalainen joutuisi itse omatoimi-
sesti hankkimaan koulutuksensa, sosiaali- ja terveyspalvelunsa, varhaiskasvatuksensa ja
kaikki muut palvelunsa, koska julkiset palvelut olisivat niukkoja. 

17.23 Antero Laukkanen kd:  Arvoisa rouva puhemies! Kauniiksi lopuksi vain totean
sen, että kun Suomi on kuitenkin osa tätä korkean verotuksen hyväksyvää valtiojärjestystä,
niin ei ole vielä kuulunut sitä esitystä, mitkä ovat ne veroratkaisut, joilla sitten kompensoi-
daan näitä nyt tehtyjä leikkauksia. Ne edelleen odottavat tuloaan, ja sitä pidän hieman moi-
tittavanakin, että niiden esittelyä venytetään. Suomi on hyvin tunnettu siitä, että me hyväk-
symme korkean verotuksen, ajattelemme, että sillä perityllä verolla saamme joka päivä
29



Pöytäkirjan asiakohta PTK 40/2016 vp
ikään kuin veronpalautusta kaikenlaisina palveluina. Mutta jos tämä kapenee koko ajan,
niin kyllä tässä sitten myös keskusteluun täytyy tulla iso veroremontti.

Keskustelu päättyi.

Asia lähetettiin sivistysvaliokuntaan, jolle perustuslakivaliokunnan ja sosiaali- ja terveys-
valiokunnan on annettava lausunto.
30


