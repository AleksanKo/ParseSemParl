















































DEM8B45.tmp.xml


Pöytäkirjan asiakohta PTK 9/2018 vp
Pöytäkirjan asiakohta 

PTK 9/2018 vp

Täysistunto

Tiistai 20.2.2018 klo 14.05—18.19

6. Hallituksen esitys eduskunnalle laiksi Suomen perustuslain 10 §:n muuttamisesta
Hallituksen esitys HE 198/2017 vp

Lähetekeskustelu

Puhemies Paula Risikko: Lähetekeskustelua varten esitellään päiväjärjestyksen 6. asia.
Puhemiesneuvosto ehdottaa, että asia lähetetään perustuslakivaliokuntaan, jolle ulko-
asiainvaliokunnan, hallintovaliokunnan ja puolustusvaliokunnan on annettava lausunto.

Valtioneuvoston esittelypuheenvuorot, 10 minuuttia, käyttävät sisäministeri, puolustus-
ministeri ja oikeusministeri. Tämän jälkeen keskustelu käydään nopeatahtisena siten, että
ryhmäpuheenvuorojen pituus on enintään 5 minuuttia. Myöskin muiden etukäteen varattu-
jen puheenvuorojen pituus on enintään 5 minuuttia. Puhemiesneuvosto suosittaa, että myös
nopeatahtisen keskusteluosuuden jälkeen pidettävät puheenvuorot kestävät enintään 5 mi-
nuuttia.

Tämän asian yhteydessä sallitaan keskustelu myös päiväjärjestyksen 7., 8. ja 9. asiasta.
Nyt keskustelu käynnistyy ministereitten esittelypuheenvuoroilla, jotka ovat 10 minuu-

tin mittaisia. Ensimmäisenä ministeri Mykkänen, olkaa hyvä.

Keskustelu

14.09 Sisäministeri Kai Mykkänen (esittelypuheenvuoro): Arvoisa puhemies! Suomen
turvallisuusympäristö muuttuu kiihtyvällä vauhdilla. Muutokset liittyvät ennen kaikkea
kolmeen ilmiöön.

Ensinnäkin, vakavimmat kansallista turvallisuutta uhkaavat tekijät liittyvät aiempaa
useammin Suomen ulkopuolisiin tapahtumiin. Turvallisuus siis kansainvälistyy. Ulko-
maista alkuperää olevan ja siellä syntyvän uhan seuraukset myös näkyvät Suomessa sel-
västi aiempaa nopeammin siitä, kun ilmiö on ulkomailla syntynyt.

Toiseksi, turvallisuus siirtyy yhä enemmän tietoverkkoihin. Vuosi sitten valmistuneen
valtioneuvoston teettämän riippumattoman kyberturvallisuuden tilaa, tulevaisuutta ja toi-
mia arvioineen työryhmän raportin toteamus ”kybertiedustelun torjunta on kansallinen so-
kea piste” panee vakavasti ajattelemaan. Kybertiedustelun torjunta on kansallinen sokea
piste — sellaiseen meillä ei ole varaa.

Kolmanneksi, kansalliseen turvallisuuteen kohdistuville ulkoisille uhille on aiempaa
enemmän tyypillistä, että niiden taustalla on sekä valtiollisia että ei-valtiollisia tahoja, joi-
den tunnistaminen ja erottaminen toisistaan on yhä vaikeampaa, joiden motiivit voivat liit-
tyä yhtä hyvin Suomen päätöksentekoon vaikuttamiseen, selvästi vahingoittavaan rikolli-
suuteen tai jopa kaupalliseen tiedusteluun.

Näihin turvallisuusympäristön muutoksiin on pystyttävä vastaamaan ajanmukaisella
turvallisuusviranomaisten toimivaltuuksien päivittämisellä sekä parantamalla viranomais-
 Tarkistettu
4.0



Pöytäkirjan asiakohta PTK 9/2018 vp
ten suorituskykyä, jotta Suomi edelleen myös 2020-luvulla on maailman turvallisimpiin
kuuluva maa. Tällä hetkellä suomalaisen yhteiskunnan mahdollisuudet reagoida näihin
voimistuviin uhkiin ovat valitettavan merkittävässä epäsuhdassa uhkien toteutumisesta ai-
heutuvien vahinkojen ja vaarojen kanssa.

Suomen terrorismitilanne on tiiviisti kytköksissä kansainväliseen terrorismin kehitys-
kulkuun. Konfliktialueilla on keskeinen rooli radikaali-islamistisen terrorismin kehityk-
sessä. Viime vuosina aivan erityisesti Syyrian ja Irakin konfliktialue on toiminut terroris-
min kasvualustana. Tälläkin hetkellä, kun käsittelemme tiedustelulainsäädäntöä täällä, ar-
violta kymmeniä Suomesta matkustaneita henkilöitä oleskelee Syyrian ja Irakin terroristi-
solujen alueilla. Konfliktialue on myös nimenomaan juuri nyt murroksessa Isisin menetet-
tyä pääosan maa-alueistaan, ja sen seurauksena radikaali-islamistiset verkostot myös Eu-
roopassa arvioivat toimintaansa uudelleen.

Suojelupoliisin arvion mukaan Suomeen kohdistuva terrorismin uhka on nyt vakavampi
kuin koskaan aiemmin. Suojelupoliisin tietoon tulleet terrorismin uhkaan kytkeytyvät
suunnitelmat ja hankkeet ovat myös aiempaa konkreettisempia. Terrorismin uhka on siis
Suomessa noussut muiden Pohjoismaiden tasolle, ja valitettavasti meillä ei ole nopeita kei-
noja tätä uhkatasoa laskea. Meidän täytyy pystyä varautumaan yksittäisten hankkeiden pal-
jastamiseen ja torjuntaan.

Suomen uhkatilanteen muutoksessa, jos sitä vertaa naapurimaihimme, on tyypillistä
myös sen nopeus. Muissa Pohjoismaissa, esimerkiksi Ruotsissa, vastaavan tyyppinen
muutos on toki tapahtunut, mutta se on tapahtunut selvästi pidemmällä aikavälillä, ja sii-
hen on myös pitkäjänteisesti kyetty varautumaan. Muiden Pohjoismaiden aiemmasta kehi-
tyksestä seuraa myös käytännössä se, että kun puhutaan tietoliikennetiedustelusta, niin
Suomesta esimerkiksi Ruotsiin ja Saksaan kulkeutuva tietoliikenne on jo nyt näiden mai-
den omassa suodatukseen perustuvassa tiedustelussa, jolloin aika, jolloin suomalaisten
viestiliikenne ei olisi minkään tiedustelun kohteena, on ohi riippumatta siitä, mitä olemme
täällä päättämässä.

Suojelupoliisin terrorismintorjunnan kohdehenkilöiden määrä on myös kasvanut voi-
makkaasti viime vuosina. Näitä henkilöitä on nyt noin 370. Myös sidokset terroristiseen
toimintaan ovat aiempaakin suorempia.

Toisaalta laittoman tiedustelutoiminnan, sen perinteisen uhan, torjuminen on myös
muuttunut aiempaa vaikeammaksi. Ulkomaisten tiedustelupalveluiden tiedustelutoiminta
on yhtä aktiivista kuin aina ennenkin, mutta aiempaa monimuotoisempaa. Suojelupoliisin
tietoon tulee konkreettisia tapauksia vieraiden valtioiden pyrkimyksistä hankkia Suomesta
salaisia tietolähteitä hankkimaan tietoja, jotka eivät ole julkisesti saatavilla. Tiedusteluor-
ganisaatiot pyrkivät myös hankkimaan avustajikseen henkilöitä, joiden avulla on mahdol-
lista vaikuttaa. Valtiollisten tahojen suorittama laiton tiedustelu aiheuttaa vahinkoa myös
suomalaisille yrityksille, erityisesti korkean teknologian yrityksille, ja tutkimuslaitoksille.
Toiminta voi aiheuttaa yritystasolla kriittistä vahinkoa, ja sillä on potentiaalisesti myös to-
della iso kansantaloudellinen vaikutus tulevaisuuteen.

Arvoisa puhemies! Kybertoimintaympäristön merkitys kasvaa, siis turvallisuus menee
yhä enemmän verkkoon, eikä kyberkeinojen käyttöä poliittisten päämäärien saavuttami-
seksi voida todellakaan Suomenkaan kohdalla sulkea pois. Tietoliikenneverkkojen kautta
tapahtuva rajat ylittävä vakoilu on noussut merkittäväksi uhaksi. Tietoverkoissa tapahtuva
sabotaasi ja tiedon vääristäminen ovat myös käytännön realistisia uhkia Suomen turvalli-
suudelle. Kybervakoilulla saatua tietoa käytetään informaatiosodankäynnissä, ja tästä esi-
2



Pöytäkirjan asiakohta PTK 9/2018 vp
merkkinä on nähty esimerkiksi Ranskan ja Yhdysvaltojen vaaleihin vaikuttaminen. Yh-
dysvaltalaisen sosiaalisen median yhtiön arvion mukaan Yhdysvaltain presidentinvaalien
yhteydessä valetilit tekivät jopa 80 000 päivitystä, jotka tavoittivat yli 12 miljoonaa ame-
rikkalaista — merkittäviä mittakaavoja. Lähempää esimerkkejä toki löytyy esimerkiksi
Viron ja Ukrainan osalta, ne ovat joutuneet kybervaikuttamisen kohteiksi, ja onpa edelli-
nen työpaikkani ulkoministeriökin viisi vuotta sitten joutunut paljastuneen kyberhyök-
käyksen kohteeksi, ja se valitettavasti nykyisin voimavaroin oli mahdollista huomata vasta
jälkikäteen.

Tietoverkkoihin kohdistuvat hyökkäykset ovat erittäin vaarallinen uhka kahdestakin
syystä: niihin soveltuva teknologia kehittyy erittäin nopeasti, ja niissä on usein valtiotoi-
mijoiden apuna järjestäytyneen rikollisuuden edustajia ja hakkereita. Viranomaisten tekni-
sen suorituskyvyn täytyy olla hyökkääjää parempi. Suorituskyvyn käyttämiseen tarvittavi-
en valtuuksien täytyy olla käyttöperusteiltaan sellaiset, että uhkien muodostuminen havai-
taan mahdollisimman aikaisin, ei siis vahingon jo tapahduttua. Jos viranomaiset kykenevät
vain reagoimaan asian jo tapahduttua, yhteiskunnan elintärkeätkin toiminnot ovat erittäin
suuressa vaarassa. Tietoliikennetiedustelu mahdollistaa ennakoivan puolustautumisen seu-
raamalla valtiollisten kybervakoiluoperaatioiden kartoitus- ja hyökkäystoimintaa, ei vain
omaa valtiota kohti vaan myös muihin maihin kohdistuneena. Toiminnan käynnistämisek-
si tarvittava tieto ja osaaminen on valtaosin jo olemassa.

Kolmanneksi, hybridivaikuttaminen on jo arkipäivää. Se on erityisesti osa suurvaltojen
ja vahvojen poliittisten tai aseellisten ryhmien toimintaa oman vaikutusvallan lisäämisek-
si, vastapuolen häiritsemiseksi tai poliittisten tavoitteiden saavuttamiseksi. Vieraiden val-
tioiden hybridivaikuttamisen keinot ovat aiempaa monimuotoisempia ja liittyvät esimer-
kiksi poliittiseen, taloudelliseen, infrastruktuuri-, informaatio- ja kulttuurivaikuttamiseen.
Nykyisillä rikos- ja henkilöperusteisilla toimivaltuuksilla lainsäädännössämme ei valitet-
tavasti läheskään kaikissa tapauksissa ole mahdollisuuksia lähteä tunnistamaan tai torju-
maan ulkomaisia valtiollisia hybridiuhkia, jotka voivat vakavasti kuitenkin vaarantaa Suo-
men kansallista turvallisuutta. Tästä syystä meidän on mahdollistettava myös uhkaperus-
teinen toimivaltuuksien määrittely.

Arvoisa puhemies! Hallitus siis esittää, että säädetään edellä mainituin painavin perus-
tein siviilitiedustelusta. Uuden lainsäädännön keskeisin tavoite on kansallisen turvallisuu-
den parantaminen ja toisaalta säädöspohjan luominen tiedustelulle. Tavoitteena on paran-
taa suomalaisen yhteiskunnan mahdollisuuksia suojautua kansalliseen turvallisuuteen koh-
distuvilta vakavimmilta uhkilta. Nämä olisivat siviilitiedustelun kohteita, jotka määritel-
lään tyhjentävästi lainsäädännön tasolla. Tämä on poikkeuksellisen selkeää ja rajoittavaa
lainsäädäntöä verrattuna esimerkiksi länsinaapureihimme. Uuden lainsäädännön tarkoi-
tuksena olisi tuottaa välttämätöntä tietoa erityisesti kansallista turvallisuutta vakavasti uh-
kaavasta toiminnasta päätöksenteon tueksi ja turvallisuuden suojaamiseksi.

Lakiehdotusten valmistelussa perusoikeuksien suoja on luonnollisesti herättänyt huo-
mattavasti kiinnostusta, ja syystäkin, ja siihen puuttuminen on hyvin tarkkaan pyritty ra-
jaamaan niin vähäiseksi kuin tiedustelutoiminnan tehokkuudelle ja Suomen turvallisuudel-
le asetettavat vaatimukset vain suinkin mahdollistavat.

Prosessissa on aina ennakkovalvonta. Jos otetaan käyttöön tietoliikennetiedustelua, sii-
tä tekee päätöksen tuomioistuin. Suojelupoliisin on aina pystyttävä osoittamaan, että ky-
seessä on legitiimi tarve estää toimintaa, paljastaa sitä. On aina myös ilmoitettava tiedus-
teluvaltuutetulle.
3



Pöytäkirjan asiakohta PTK 9/2018 vp
Tämän lisäksi reaaliaikainen laillisuusvalvonta tiedusteluvaltuutetun toimesta varmis-
taa, että Suomessa ei todellakaan päästä sooloilemaan vahingossa toisella tavalla kuin lain-
säätäjä on tarkoittanut. Tiedusteluvaltuutetulle olisi tulossa myös oikeus saada kaikki tie-
dot tiedustelulainsäädännön mukaiseen toimintaan, jopa oikeus määrätä hävitettäväksi tie-
dot, joita ei välttämättä lain tarkoittamassa mielessä tarvita.

Lisäksi on tarkoitus säätää parlamentaarisesta valvonnasta, joka on täällä eduskunnan
käsissä.

Arvoisa puhemies! Pidän siis välttämättömänä saattaa tiedustelulainsäädäntö [Puhe-
mies koputtaa] mahdollisimman pikaisesti voimaan. Keskeisenä perusteena on saattaa
lainsäädäntö voimaan Suomen turvallisuusympäristön ylläpitämiseksi. Suomen turvalli-
suustilanteen heikentyminen ja tarve varautua Suomen kansallista turvallisuutta vakavasti
uhkaavaan toimintaan muodostavat hallituksen näkemyksen mukaan selkeästi sellaisen
poikkeuksellisen tilanteen, joka perustelee lainsäädännön kiirehtimistä.

14.20 Puolustusministeri Jussi Niinistö (esittelypuheenvuoro): Arvoisa rouva puhe-
mies! Kuten ministeri Mykkänen edellä totesi, Suomen turvallisuusympäristö on muuttu-
nut. Paluuta entiseen ei ole näköpiirissä. On tärkeää, että olemme valmistautuneita niihin
turvallisuushaasteisiin, joita maamme voi kohdata. Tiedustelutoiminta on tässä prosessis-
sa keskeinen tekijä.

Sotilastiedustelulainsäädäntöä on valmisteltu poikkeuksellisen perusteellisesti ja pitkä-
jänteisesti. Puolustusministeriö asetti jo joulukuussa 2013 työryhmän kehittämään lainsää-
däntöä turvallisuusviranomaisten kyberuhkiin liittyvän tiedonhankintakyvyn parantami-
seksi. Työryhmän mietinnössä esitettiin harkittavaksi säädösperustan luomista tiedustelu-
toiminnalle.

Hallitusohjelman mukaisesti puolustusministeriö asetti lokakuussa 2015 työryhmän val-
mistelemaan ehdotuksen sotilastiedustelua koskevaksi lainsäädännöksi. Oikeus-, sisä- ja
puolustusministeriöiden lainsäädäntöhankkeelle asetettiin myös parlamentaarinen seuran-
taryhmä, joka kokoontui peräti 29 kertaa. Näin tiivis yhteydenpito lainsäädännön valmis-
telussa niin virkakoneiston kuin hallitus- ja oppositiopuolueiden välillä ei ole jokapäiväis-
tä. On haluttu korostaa lain merkittävyyttä maamme turvallisuudelle ja toisaalta saada eri
puolueiden näkemykset mahdollisimman laaja-alaisesti jo lain valmisteluvaiheessa. Myös
kaikki lausunnon antaneet 72 eri tahoa pitivät sotilastiedustelulainsäädännön säätämistä
tarpeellisena. Lakipakettien valmistelu onkin tehty hyvässä hengessä ja niin perin pohjin
kuin vain ylipäätään on mahdollista. Kiitoksen siitä ansaitsevat niin uutterat virkamiehet
kuin edustaja Töllin vetämä parlamentaarinen seurantaryhmä.

Arvoisa puhemies! Hallituksen esityksessä ehdotetaan säädettäväksi uusi laki sotilastie-
dustelusta, jonka tehtävänä on seurata turvallisuusympäristön kehitystä ja tuottaa tietoa
ylimmän turvallisuuspoliittisen johdon ja sotilaallisen päätöksenteon tueksi. Sotilastiedus-
telu antaa ennakkovaroituksen Suomeen kohdistuvasta sotilaallisesta uhkasta ja tukee mui-
ta viranomaisia. Puolustusvoimille säädettäisiin toimivaltuudet henkilötiedusteluun ja tie-
tojärjestelmätiedusteluun, radiosignaalitiedusteluun sekä tietoliikennetiedusteluun. Soti-
lastiedustelulla hankittaisiin tietoa kotimaassa ja ulkomailla. Uusien toimivaltuuksien
mahdollistama tiedonhankinta parantaisi merkittävästi sotilastiedusteluviranomaisen ky-
kyä informoida ylintä valtionjohtoa Suomen turvallisuusympäristössä tapahtuvista muu-
toksista. Sotilastiedustelun ja suojelupoliisin yhteistoiminta tiivistyisi erityisesti tietolii-
kennetiedustelussa.
4



Pöytäkirjan asiakohta PTK 9/2018 vp
Laissa ehdotetut toimivaltuudet liittyvät muun muassa tarkkailuun, teknisin menetelmin
tehtyyn tiedonhankintaan, peite- ja tietolähdetoimintaan, valeostoon sekä viestilähetysten
pysäyttämiseen ja jäljentämiseen. Ulkoisiin uhkiin liittyvää henkilötiedustelua tulisi olla
mahdollista suorittaa myös Suomessa. Tiedustelumenetelmät vastaisivat nykyisin viran-
omaisilla käytössä olevia salaisia tiedonhankintakeinoja. Edellytykset toimivaltuuksien
käyttämiselle ja käyttötarkoitus eroaisivat kuitenkin rikostorjunnasta. Tietoliikennetiedus-
telu olisi Suomen rajat ylittävää viestiliikenteeseen suunnattua, hakuehtoihin perustuvaa,
mahdollisimman kohdennettua ja rajattua sekä edellyttäisi aina tuomioistuimen lupaa kii-
retilanteita lukuun ottamatta.

Ehdotettu sääntely ei mahdollistaisi yleistä kaiken kattavaa tietoliikenteen seurantaa, sil-
lä tietoliikennetiedustelun kohdentaminen tapahtuu ennalta määritettyjen tarkkojen kritee-
rien mukaisesti. Vain pieni osa hakuehtojen mukaisesta tietoliikenteestä tallennettaisiin ja
tarpeeton tieto poistettaisiin välittömästi. On arvioitu, että automaattisen seulonnan jäl-
keen manuaaliseen tiedusteluvirkailijoiden käsittelyyn päätyisi vain noin 0,02 prosenttia
hakuehdoin saadusta tiedosta. Mistään massavalvonnasta ei siis ole kyse.

Arvoisa puhemies! Esityksen vaikutukset julkiseen talouteen aiheutuvat erityisesti soti-
lastiedustelun operatiivisen tiedonhankinnan henkilöresurssien ja kehittämistoiminnan
vahvistamisesta. Tietoliikennetiedustelun kustannukset muodostuvat pääsääntöisesti kulu-
jen korvaamisesta yrityksille sekä laite- ja konesalivuokrista. Uusien tehtävien aiheutta-
man lisäkustannuksen puolustushallinnolle arvioidaan olevan alkuvaiheessa noin 10 mil-
joonaa euroa vuositasolla ja jatkossa noin 13—15 miljoonaa euroa. Lisärahoitustarve esi-
tetään normaalissa talousarviomenettelyssä ja julkisen talouden suunnitelmassa. Osa soti-
lastiedustelun kustannuksista voidaan kattaa Puolustusvoimien kehittämisohjelmien puit-
teissa. Teleyrityksellä on oikeus saada korvaus viranomaisen avustamisesta aiheutuneista
kustannuksista nykykäytännön mukaisesti. Suomen rajat ylittävien viestintäverkkojen
omistajille ja haltijoille aiheutuvat kustannukset samoin kuin kytkennän suorittajan kustan-
nukset myös korvattaisiin.

Arvoisa puhemies! Tiedustelutoiminnan luonne ja hyväksyttävyys edellyttävät korostu-
nutta oikeudellista valvontaa. Tämän takia oikeusministeriön hallinnonalalle perustettai-
siin tiedustelutoiminnan valvontaan keskittyvä viranomainen. Myös tiedustelutoiminnan
parlamentaarinen valvonta kuuluu valvonnan kokonaisuuteen. Kaikki tiedustelumenetel-
miä koskevat lupa-asiat käsiteltäisiin Helsingin käräjäoikeudessa. Sotilastiedusteluviran-
omaisella olisi velvollisuus ilmoittaa tiedustelumenetelmää koskevasta luvasta ja päätök-
sestä tiedusteluvaltuutetulle.

Sotilastiedustelun toimivaltuudet antavat mahdollisuuden perustellusti ja kansallisen
turvallisuuden vaarantuessa puuttua myös luottamuksellisen viestin suojaan sekä yksityis-
elämään. Sotilastiedustelu järjestetään siten, että se noudattaa kansainvälisiä ihmisoikeus-
sopimuksia ja mahdollisimman vähäisessä määrin rajoittaisi yksityisyydensuojaa. Tehok-
kaan oikeudellisen ja parlamentaarisen valvonnan resurssien riittävyyteen on kiinnitettävä
erityistä huomiota.

Arvoisa puhemies! Pidän välttämättömänä saattaa tiedustelulainsäädäntö mahdollisim-
man pikaisesti voimaan. Keskeisenä perusteena on tarve saada sotilastiedustelujärjestelmä
vastaamaan muuttunutta turvallisuusympäristöä. Krimin valtauksesta 2014 ja jo itse asias-
sa Georgian kriisistä 2008 alkaen tapahtunut muutos on ollut nopea, ja se jatkuu edelleen.
Samanaikaisesti teknologia on kehittynyt voimakkaasti ja sotilaallinen viestiliikenne on
siirtynyt analogisesta toimintaympäristöstä digitaaliseen. Sen seurauksena on kriittisiin tie-
5



Pöytäkirjan asiakohta PTK 9/2018 vp
dustelutietoihin ilman uuden lainsäädännön toimivaltuuksia erittäin vaikea päästä kiinni.
Ulkovallat pyrkivät tälläkin hetkellä kohdistamaan edistynyttä kybervakoilua Suomen val-
tionhallintoon. Kyberhyökkäyksistä turvallisuusviranomaisia kohtaan on tullut arkipäivää.

Laki on tarkoitettu toimimaan kaikkien suomalaisten puolesta, ei ketään suomalaista
vastaan. Sen ainoa tavoite on suomalaisten turvallisuuden lisääminen. Sama pätee siviili-
tiedustelulakiin. Olemme jo pitkään olleet muita länsimaita jäljessä tiedustelulainsäädän-
nön kehittämisessä, eikä asian kanssa voi enää yhtään viivytellä. Jos perustuslakivaliokun-
ta katsoo, että perustuslain muutosehdotus käsiteltäisiin nopeutetussa menettelyssä, tiedus-
telulain säädökset voisivat tulla voimaan jo tänä vuonna tai ensi vuoden alusta. Parlamen-
taarisen seurantaryhmän työssä on tullut esille, että kaikki puolueet pitävät lakiesitystä tär-
keänä ja tarpeellisena. Saattakaamme se siis myös yhdessä voimaan mahdollisimman pi-
kaisesti.

14.27 Oikeusministeri Antti Häkkänen (esittelypuheenvuoro): Arvoisa puhemies, ära-
de talman! Eduskunta on nyt saanut käsiteltäväkseen tiedustelulainsäädännön laajan koko-
naisuuden. Kokonaisuus sisältää ensinnäkin luottamuksellisen viestin salaisuuden suojaa
koskevan perustuslain muutosesityksen. Kyse on perustuslain tarkistamisesta siten, että ta-
vallisella lailla voitaisiin säätää tiedonhankinnasta kansallisen turvallisuuden suojaamisek-
si. Suomen perustuslain nykyinen 10 § asettaa kansainvälisesti vertaillen tiukat rajat luot-
tamuksellisen viestin suojaan puuttumiselle. Perustuslakisääntely on muissa maissa sisäl-
löltään merkittävästi yleisemmällä tasolla. Useissa meidän verrokkimaissamme on myös
viime aikoina säädetty uutta lainsäädäntöä tiedustelutoiminnasta, tietoliikennetiedustelus-
ta ja tiedustelutoiminnan valvonnasta, mutta näissä yhteyksissä ei ole puututtu perustus-
lain säännöksiin.

Suomessa perustuslaissa säädetään yksilöidysti niistä perusteista, joiden nojalla viestin
salaisuutta voidaan tavallisella lailla rajoittaa. Nykyiset perusteet eivät kuitenkaan sisällä
tiedonhankintaa kansallisen turvallisuuden suojaamiseksi. Vuonna 1995 toteutettuun pe-
rusoikeusuudistukseen palautuvat nykyiset säännökset tunnistavat vain sellaiset lainsää-
däntötarpeet, jotka olivat tuolloin, yli 20 vuotta sitten, nähtävissä. [Eva Biaudet: Tosi
kauan aikaa sitten!]

Tietoa sotilaallisesta toiminnasta ja sellaisesta muusta toiminnasta, joka vakavasti uh-
kaa kansallista turvallisuutta, on välttämätöntä hankkia myös sellaisilla tavoilla, jotka saat-
tavat rajoittaa luottamuksellisen viestin suojaa nykyaikaisessa viestinnässä. Tällainen toi-
minta on siirtynyt vahvasti digitaaliseen ympäristöön, minkä vuoksi on välttämätöntä, että
myös turvallisuusviranomaisten tiedonhankinta voi seurata tätä kehitystä. Tiedonhankin-
nan kohteena oleva toiminta ei välttämättä olisi rangaistavaksi säädettyä tai edennyt niin
pitkälle, että siihen voitaisiin kohdistaa konkreettinen ja yksilöity rikosepäily. Juuri tämän
vuoksi nykyinen perustuslain säännös ei anna pohjaa tiedonhankinnalle kansallisen turval-
lisuuden suojaamiseksi. Nykyiset tiedon tarpeet kohdistuvat esimerkiksi Suomen turvalli-
suusympäristön kehitykseen ja yhteiskunnan perustoimintoja vakavasti uhkaavaan toimin-
taan tai väkivaltaiseen radikalisoitumiseen taikka ulkomaisten tiedustelupalvelujen toi-
mintaan Suomessa.

Ehdotettu perustuslain säännös rajoittaisi osin merkittävästikin sitä, millä edellytyksillä
toimivaltuuksista voitaisiin säätää, sekä säilyttäisi nykyisen, rajoitusperusteita yksilöivän
sääntelytavan perustuslakisääntelyssä. Säännöksen tulkinnassa olisi otettava huomioon pe-
rusoikeuksien yleiset rajoitusedellytykset, joista meillä on laajasti perustuslakivaliokun-
6



Pöytäkirjan asiakohta PTK 9/2018 vp
nan tulkintakäytäntöä. Tässä yhteydessä on paikallaan nimenomaisesti todeta myös se, että
ehdotus ei mahdollistaisi yleistä, kohdentamatonta ja kaiken kattavaa tietoliikenteen seu-
rantaa. Julkisuudessa käyty keskustelu niin sanotusta massavalvonnasta ei siten istu tähän
lakipakettiin.

Ehdotettu perustuslain säännös edellyttää, että tavallisen lain tasolla säädetään yksilöi-
dysti viestin salaisuuteen puuttuvista tiedustelutoimivaltuuksista, toimivaltuuksien käytön
edellytyksistä, niiden käytössä noudatettavista periaatteista sekä riittävistä oikeusturva- ja
valvontajärjestelyistä. Sääntelyn on oltava täysin sopusoinnussa Suomen kansainvälisten
ihmisoikeusvelvoitteiden ja Euroopan unionin oikeusjärjestyksen kanssa.

Valmisteluhankkeen loppuvaiheessa on käyty vilkasta keskustelua perustuslain muu-
toksen käsittelystä kiireellisessä menettelyssä. Viime kädessä asian ratkaisee eduskunta
perustuslakivaliokunnan ehdotuksesta. Pidän tärkeänä, että perustuslakivaliokunnan har-
kinnalle jätetään tilaa. Hallitus on kuitenkin esittänyt toiveen kiiremenettelyn käytöstä.
Suomen turvallisuustilanteen heikentyminen ja tarve varautua Suomen kansallista turval-
lisuutta uhkaavaan toimintaan muodostavat hallituksen näkemyksen mukaan sellaisen
poikkeuksellisen tilanteen, jossa perustuslain kiireelliselle muuttamiselle on osoitettavissa
välttämätön tarve. Suomen turvallisuusviranomaisilla ei ole tällä hetkellä sellaisia toimi-
valtuuksia, joiden avulla voitaisiin hankkia tietoa turvallisuusuhkista siten kuin esimerkik-
si verrokkimaamme muissa Pohjoismaissa ja Euroopan unionissa tekevät.

Arvoisa puhemies! Uusista toimivaltuuksista säädettäessä on huolehdittava riittävän
parlamentaarisen valvonnan sekä tehokkaan ja riippumattoman laillisuusvalvonnan järjes-
tämisestä. Olennainen osa tiedustelulainsäädännön kokonaisuudesta onkin oikeusministe-
riössä valmisteltu lakiehdotus tiedustelutoiminnan valvonnasta. Hallitus esittää, että sivii-
li- ja sotilastiedustelun valvontaan perustettaisiin uusi viranomainen, tiedusteluvaltuutet-
tu. Valtuutettu ja hänen henkilöstönsä toimisivat Tietosuojavaltuutetun toimiston yhtey-
dessä oikeusministeriön hallinnon alla.

Tiedusteluvaltuutettu olisi toiminnassaan itsenäinen ja riippumaton viranomainen. Tie-
dusteluvaltuutetulla olisi vahva asema ja laajat toimivaltuudet. Valtuutetun toimivaltuudet
vastaisivat pitkälti muidenkin laillisuusvalvojien valtuuksia tiedonsaanti- ja tarkastusoi-
keuksineen mutta menisivät eräiltä osin myös jopa pidemmälle — jopa niin, että tieduste-
luvaltuutettu voisi keskeyttää tai lopettaa tiedustelumenetelmän käytön, jos hän katsoo vi-
ranomaisen menetelleen lainvastaisesti. Kansainvälisessä vertailussa tämä valtuus ei kui-
tenkaan näyttäydy erityisen poikkeuksellisena, vaan esimerkiksi naapurimaassamme
Ruotsissa tiedustelun laillisuusvalvojalla on samanlainen valtuus käytössään. Tiedustelu-
valtuutettu voisi myös määrätä lainvastaisesti hankitut tiedot viipymättä hävitettäviksi.
Nämä ovat luonteeltaan poikkeuksellisia laillisuusvalvonnan toimivaltuuksia, joilla turva-
taan valvonnan tehokkuutta ja reaaliaikaisuutta. Valtuutettu saisi myös reaaliaikaisesti tie-
don tiedustelutoimivaltuuksien käytöstä, mikä sekin osaltaan turvaa valvonnan tehokkuut-
ta.

Arvoisa puhemies! Yksilön oikeusturvasta huolehdittaisiin myös siten, että kansalaiset
voisivat tehdä tiedusteluvaltuutetulle kanteluja ja tutkimuspyyntöjä. Tällainen järjestely on
yhdenmukainen Euroopan ihmisoikeustuomioistuimen oikeuskäytäntöön sisältyvien linja-
usten kanssa. Uuden valtuutetun tehtävät ja toimivaltuudet eivät rajoittaisi ylimpien lailli-
suusvalvojien, eduskunnan oikeusasiamiehen ja valtioneuvoston oikeuskanslerin, valvon-
tatoimivaltaa. Oikeusasiamies ja oikeuskansleri säilyttäisivät edelleen asemansa valvon-
nan valvojina.
7



Pöytäkirjan asiakohta PTK 9/2018 vp
Tiedusteluvaltuutettu olisi keskeinen yhteistyökumppani eduskunnan uudelle tieduste-
luvalvontavaliokunnalle, joka ehdotetaan perustettavaksi eduskunnan työjärjestyksen
muutoksella. Valtuutettu laatisi eduskunnalle toiminnastaan vuosikertomuksen ja mahdol-
lisesti myös erilliskertomuksia, jos katsoo siihen olevan aihetta. Valtuutetulla olisi myös
velvollisuus saattaa merkittävät valvontahavaintonsa valiokunnan käsiteltäviksi. Näkisin,
että uuden lainsäädännön toimeenpanossa tiedusteluvaltuutetun keskeisenä tehtävänä on
arvioida lainsäädännön toimivuutta ja viranomaisten käytäntöjä sekä tehdä tarpeellisiksi
katsomiaan kehittämisehdotuksia valtioneuvostolle ja eduskunnalle.

Arvoisa puhemies! Lainsäädäntöesitys on kokonaisuus, jossa edistetään turvallisuutta ja
taataan samalla kansalaisten perusoikeudet.

Puhemies Paula Risikko: Kiitoksia. — Sen jälkeen mennään ryhmäpuheenvuoroihin, 5
minuuttia, ja ne aloittaa keskustan eduskuntaryhmä.

14.35 Seppo Kääriäinen kesk (ryhmäpuheenvuoro): Arvoisa puhemies! Onhan selvää
äsken kuullun perusteella myös, että turvallisuuden perusta yllätyksellisessäkin nykymaa-
ilmassa on päättäjien ja viranomaisten käytössä oleva ajantasainen ja luotettava tieto. Toi-
miva itsenäinen tiedustelu tuottaa osaltaan sellaista tietoa. Tiedustelulakipaketti on välttä-
mätön maamme turvallisuuden vahvistamiseksi. Tiedustelulaisäädännön puuttuminen on-
kin kansainvälisesti katsoen malko poikkeuksellista. Nyt asia pannaan kerralla kuntoon.

Suomeen kohdistuvien uhkien tunnistamiseksi ja torjumiseksi on tarpeen saada tietoa
sotilaallisesta toiminnasta, terrorismista tai muusta toiminnasta, joka vakavasti uhkaa kan-
salaisten turvallisuutta. Kansallista turvallisuutta palvelevassa tiedon hankinnassa meidän
pitää olla riippumattomia ja itsenäisiä. Kysymys on ennlta ehkäisevästä toiminnasta. Päät-
täjillä ja viranomaisilla ei ole tällä haavaa riittävästi itsenäisiä työkaluja huolehtia kansal-
lisesta turvallisuudesta. Ne joko puuttuvat kokonaan tai ovat puutteellisia, tai olemme ul-
komaisen tiedustelutiedonvaihdon varassa. Sotilaallisesta tiedustelusta ei ole tällä hetkellä
edes säädöksiä. Siviilitiedustelun osalta tietoa voidaan hankkia ainoastaan silloin, jos
epäillään yksittäistä henkilöä yksittäisestä konkreettisesta rikoksesta Suomessa. Saatam-
me olla kohtalokkaasti myöhässä. Oman tiedustelukyvyn vahvistaminen tekee meistä
myös varteenotettavan yhteistyökumppanin kansainvälisesti.

Arvoisa puhemies! Suomesta ei ole tulossa poliisivaltiota eikä saa olla tulossa poliisi-
valtiota, eikä lainsäädäntömme jatkossakaan mahdollista massavalvontaa, niin kuin täällä
ministereitten puheissa on aivan oikein selostettu. Luottamuksellisen viestin salaisuutta ra-
joitettaisiin mahdollisimman vähän ja vain sen verran kuin on välttämätöntä. Tiedustelu-
toiminnan valvonta muodostuisi sekä parlamentaarisesta valvonnasta että laillisuusvalvon-
nasta vastaavasta tiedusteluvaltuutetusta.

Tiedustelutoiminnan valvonta järjestetään siten, että se täyttää vaatimukset valvonnan
tehokkuudesta ja riippumattomuudesta. Tällä varmistetaan osaltaan luottamus viranomais-
toimintaan myös jatkossa erittäin herkässä asiassa. Asianmukaisesti järjestetyllä tieduste-
lutoiminnan valvonnalla turvataan perus- ja ihmisoikeuksien toteutuminen, tiedustelutoi-
minnan tarkoituksenmukaisuus ja oikeasuhtaisuus sekä koko järjestelmän yleinen uskotta-
vuus. Kysymys on luottamuksesta, sanotaan se vielä toiseen kertaan. Edustaja Töllin joh-
tamasta parlamentaarisesta seurannasta on saatu myönteisiä kokemuksia, niin kuin täällä
ministeri Niinistö äsken kertoi. Tätä menettelytapaa on syytä jatkaa jossain muodossa nyt,
kun tämä asia siirtyy valiokuntien työstettäväksi.
8



Pöytäkirjan asiakohta PTK 9/2018 vp
Arvoisa puhemies! Tiedustelulakipaketin eduskuntakäsittelyssä on yhdessä arvioitava
ennen kaikkea tiedustelutoiminnan asialliset ja toimivat rajat ja myös siihen osoitettavat
riittävät voimavarat. Pyrkimyksenä pitää olla laaja yhteisymmärrys tiedustelun tavoitteis-
ta, perusteista, toteutuksesta ja myös valvonnasta. Valiokunnilla on edessään perusteelli-
nen ja hyvin vastuullinen työtehtävä. Kansallinen turvallisuus on yhteinen asia. Keskustan
eduskuntaryhmä yhtyy hallituksen esittämään ajatukseen siitä, että lakipaketti voitaisiin
saattaa voimaan kiireellisesti, totta kai, perustuslakivaliokunnan harkinnan mukaisesti.

14.40 Wille Rydman kok (ryhmäpuheenvuoro): Arvoisa rouva puhemies! Teknologian
ja tiedonvälityksen kehitys mullistaa maailmaa perusteellisemmin ja nopeammin kuin mitä
kykenemme käsittämään. Uutiset, ajatukset, aatteet ja kaikkinaiset inhimilliset hengentuo-
tokset siirtyvät reaaliaikaisesti toiselle puolen maapalloa ja tavoittavat välittömästi miljoo-
nia ihmisiä. Globaali kauppa muuttaa tuotantoa, mullistaa elinkeinoja ja mahdollistaa ta-
varoiden ja palveluiden siirtymisen sellaisille markkinoille, joita aiemmin ei ehkä tajuttu
olevan olemassakaan. Maapallon aiempaa tiiviimpi verkottuminen synnyttää ennennäke-
mätöntä vaurautta ja hyvinvointia. Teknologian ja tiedonvälityksen mullistukset levittävät
aiempaa tehokkaammin myös ihmisoikeuksien ja demokratian asiaa. Diktaattoreiden mah-
dollisuudet pitää kansojaan uutispimennossa käyvät jatkuvasti kapeammiksi.

Tämä on kuitenkin vain yksi puoli totuutta. Toinen on se, että samat tekniset välineet,
jotka mahdollistavat monenlaista uutta hyvää, ovat myös kaikkien pahantahtoisten tahojen
käytettävissä. Sama tekninen kehitys, joka mahdollistaa maailmanhistorian nopeimman
tiedonvälityksen, mahdollistaa myös yhtä nopean disinformaation ja propagandan levittä-
misen. Internet poistaa terroristijärjestöjen toimintaa aiemmin rajoittaneet ajan ja maantie-
teen esteet. Sähköinen tiedonsiirto mahdollistaa vieraiden valtioiden salaisille palveluille
ennennäkemättömät keinot päästä käsiksi arkaluontoisiin ja kansallisen turvallisuuden
kannalta kriittisiin tietoihin.

Useimmat länsimaat ovat jo reagoineet tapahtuneeseen kehitykseen saattamalla voi-
maan sellaisen lainsäädännön, jolla näitä muuttuneeseen tekniseen ympäristöön liittyviä
uhkia voidaan torjua. Suomi on reagoinut muutokseen hitaammin. On jo korkea aika saada
lainsäädäntömme vastaamaan muuttuneita turvallisuusuhkia. Ne, joiden ei tarvitse piitata
lainsäädännöstä — kuten rikollisliigat, terroristijärjestöt ja ulkomaiset tiedustelupalvelut
— hyödyntävät olemassa olevan teknologian kaikkia mahdollisuuksia häikäilemättömästi
jo nyt, myös Suomessa. Meidän on kyettävä vastaamaan tähän haasteeseen antamalla riit-
tävät työkalut myös omille viranomaisillemme uusien uhkien torjumiseksi. Olemme asian
kanssa kovasti jälkijunassa, ja asian kiirehtimiselle on siksi painavat syyt.

Arvoisa puhemies! Oikeusvaltiossa kaiken julkisen vallan käytön tulee perustua lakiin.
Tämä koskee myös viranomaisten toimivaltuuksia. Samalla, kun viranomaisille annetaan
riittävät valtuudet ennaltaehkäistä turvallisuuttamme uhkaavaa toimintaa, tulee huolehtia
myös siitä, ettei valvontavaltuuksia anneta viranomaisille enempää kuin mitä on muiden
perusoikeuksien turvaamiseksi välttämätöntä. Perusoikeuksien turvaamisen kannalta tässä
lakipaketissa keskeistä on tiedustelun valvontaa koskeva esitys. Siinä luodaan puitteet toi-
mivalle, tehokkaalle ja tiedustelua suorittavista viranomaisista riippumattomalle valvon-
nalle. Lain tarkoittamaa tiedustelutoimintaa saa tehdä vain oikeuden päätöksellä. Toimin-
taa valvoo tiedusteluvaltuutettu, joka saa poikkeuksellisen vahvan laillisuusvalvojan ase-
man. Kaikkea tätä täydentää lisäksi parlamentaarinen tiedusteluvaliokunta. Yksityisyyden-
9



Pöytäkirjan asiakohta PTK 9/2018 vp
suoja on turvattu tässä lakipaketissa huolellisesti ja tiedusteluvaltuuksista säädetty täsmäl-
lisesti ja tarkkarajaisesti.

Arvoisa puhemies! Tiedustelulainsäädäntöä on valmisteltu huolella ja hartaasti. Niin pi-
tääkin, kun on kyseessä näin merkittävä lakikokonaisuus. On tärkeää, että myös eduskun-
takäsittelylle annetaan sen tarvitsema aika. Aikaa ei kuitenkaan ole hukattavaksi. Tällä het-
kellä olemme pitkälti toisten maiden hyväntahtoisuuden varassa tiedustelutiedon saannin
suhteen. Kumppanit ovat tärkeitä, mutta kansallisen turvallisuuden ulkoistaminen ulkoval-
tojen hyväntahtoisuuden varaan on vaarallista.

Kansallinen turvallisuus ei myöskään ole — eikä se saa olla — puoluepoliittinen kiista-
kapula. Kansallista turvallisuutta uhkaava toiminta ei synny tyhjiössä eikä hetkessä. Arjen
turvallisuutta järisyttävät iskut suunnitellaan usein jopa vuosia ennen niiden toteuttamista.
Niiden torjuminen on epäilemättä kaikkien eduskuntapuolueiden intresseissä. Kansallisen
kokoomuksen eduskuntaryhmä toivoo tiedustelulakien hyväksymiselle mahdollisimman
laajaa parlamentaarista tukea.

14.45 Mika Kari sd (ryhmäpuheenvuoro): Arvoisa puhemies! Suomi tarvitsee uuden,
ajantasaisen tiedustelulainsäädännön. Turvallisuusympäristössämme tapahtuneiden muu-
tosten ja uusien esiin nousseiden uhkien vuoksi me tarvitsemme lainsäädännön, joka vah-
vistaa turvallisuuttamme mutta samalla kunnioittaa kansalaistemme perusoikeuksia. Tie-
dustelulainsäädännön tulee olla kokonaisuudessaan huolellisesti valmisteltu, ja lakien täy-
tyy kunnioittaa oikeusvaltion periaatteita. Erityistä huomiota on kiinnitettävä kansalaisten
perusoikeuksien, kuten yksityiselämän ja viestinnän suojan, toteutumiseen. Katsomme to-
siasioita silmiin. Terrorismin ja poliittisten ääriliikkeiden uhka koskettaa myös meitä suo-
malaisia. Kansallista turvallisuuttamme uhkaavien, ovat he sitten yksittäisiä ihmisiä tai
valtiollisia toimijoita, täytyy tietää, että olemme valppaina ja myös puolustamme oikeuk-
siamme. Ja samalla kansalaisten on voitava luottaa siihen, että kansallisen turvallisuuden
varjolla ei luoda yleistä urkintakoneistoa tai poliisivaltiota. Tämän vuoksi sosiaalidemo-
kraattinen eduskuntaryhmä tukee sellaista lakikokonaisuutta, jossa kansalaisen oikeudet
turvallisuuteen ja yksityisyyteen ovat tasapainossa. Edellytämme lakien eduskuntakäsitte-
lylle riittävää aikaa ja valiokunnissa tapahtuvalta käsittelyltä suurta huolellisuutta.

Arvoisa puhemies! Hallituksen tiedustelulakipaketti, lähes 1 000 sivua, pitää edelleen
sisällään avoimia kysymyksiä, joihin kaikkiin pitää vastauksen löytyä valiokuntakäsitte-
lyssä. Nostan nyt esiin kaksi eduskuntaryhmällemme tärkeää asiaa:

Ensimmäinen vaatimuksemme on, että eduskunnassa hyväksyttävä lainsäädäntö on täs-
mällistä ja tarkkarajaista eikä saa mahdollistaa suomalaisten viestintään kohdistuvaa koh-
dentamatonta massavalvontaa. Haluamme myös varmuuden siitä, ettei esitetyllä perustus-
lain muutoksella tähdätä myöskään tulevaisuudessa kansalaisoikeuksien rajoittamiseen ta-
vallisen lain säätämisjärjestyksessä.

Toiseksi, supon koko toiminta on syytä saattaa asianmukaisen parlamentaarisen valvon-
nan piiriin kokonaisuudessaan. [Vasemmalta: Piste!] Tämä yli 10 vuotta kestänyt supoa
koskeva keskustelu on nyt syytä saada päätökseen. Asian tärkeyttä korostaa se, että halli-
tus on tässä lakikokonaisuudessa esittämässä supon toiminnan merkittävää muutosta polii-
siorganisaatiosta tiedusteluorganisaatioksi. Parlamentaarista valvontaa siis tarvitaan: ei
vain siihen, mitä ja miten tietoja kerätään, vaan myös siihen, miten näitä tietoja käytetään.
Valvojilla pitää olla omat valvojansa. Samalla eduskunnan tulee varmistaa, että perustetta-
vaksi ehdotettujen tiedusteluvaltuutetun ja eduskunnan tiedusteluvaliokunnan toimintaval-
10



Pöytäkirjan asiakohta PTK 9/2018 vp
tuudet ja resurssit ovat riittävät. Kaikella vallalla on oltava kansanvallassa valvonta. Ei val-
taa ilman valvontaa, ei viranomaisoikeuksia ilman vastuita.

Arvoisa puhemies! Hallitus on ilmoittanut pyrkivänsä tiedustelulainsäädännön voi-
maansaattamiseen eduskunnassa kiireellisessä perustuslain säätämisjärjestyksessä. Me so-
siaalidemokraatit keskitymme nyt siihen, että esityksessä kansalaisten perusoikeudet taa-
taan, tiedustelulaitoksille saadaan toimivaa valvontaa ja uudistuksen sisällöstä löydetään
laaja parlamentaarinen yksimielisyys. Perustuslakivaliokunnan on annettava tehdä säätä-
misjärjestystä koskeva arviointityönsä rauhassa. Kiireellisyydestä päätetään sitten, kun pa-
ketti on kasassa ja perustuslakivaliokunta on saanut ottaa asiaan kantaa. Asiat siis määrää-
vät aikataulun, ei toisinpäin. Tässäkään asiassa rattaita ei pidä laittaa hevosen eteen.

Sosiaalidemokraattinen eduskuntaryhmä tukee pyrkimyksiä saada Suomelle tasapainoi-
nen ja ajantasainen tiedustelulainsäädäntö. Luotamme siihen, että näin merkittävässä, aina
perustuslakiin saakka ulottuvassa uudistushankkeessa kaikki puolueet ovat valmiina ai-
toon yhteistyöhön. Odotamme, että hallitus on kansallisesti tärkeässä asiassa valmis, jos
eduskuntakäsittely antaa siihen aihetta, myös muuttamaan esitystään. Me sosiaalidemo-
kraatit olemme valmiita rakentamaan yhteistä kantaa yli hallitus—oppositio-rajan kuun-
nellen myös kansalaisia, kansalaisjärjestöjä ja asiantuntijoita.

14.50 Vesa-Matti Saarakkala sin (ryhmäpuheenvuoro): Arvoisa puhemies! ”Kaiken vii-
sauden alku on tosiasioiden tunnustaminen”, sanoi Paasikivi aikoinaan. Maailma on muut-
tunut ympärillämme nopeaa vauhtia. Muutos vaatii meiltä tiettyjä toimenpiteitä ja nopeaa
reagointia. Se on tosiasia, joka pitää nyt tunnustaa. Me siniset haluamme suojella kansa-
kunnan ja valtion turvallisuutta. Meidän täytyy ennakoida paremmin maahamme kohdis-
tuvia uhkia, emmekä voi olla vain sen tiedon varassa, jota ystävät meille maailmalta hyvää
hyvyyttään välittävät.

Meillä on ollut onni elää maassa, joka on yksi maailman vakaimmista. Meillä on länsi-
raja, jota on kehuttu maailman rauhallisimmaksi rajaksi. Olemme siinä suhteessa Euroo-
pan edelläkävijöitä, sillä Suomen ja Ruotsin välinen raja on ollut kaupankäynnin ja työs-
säkäynnin mahdollistaja pitkään ennen EU:ta ja sen sisärajapolitiikkaa. Itärajamme on
puolestaan ollut pitkään yksi maailman tarkimmin valvotuista. Molemmin puolin ja mui-
hinkin suuntiin asiamme ovat olleet hyvin hyvien naapurien kesken, ja siihen uneen on
ehkä liikaa tuudittauduttu. Olemme ehkä ajatelleet, että ihmiset, ajatukset tai tavarat kul-
kevat kohti rajatonta maailmaa, maailmaa, jossa mitään ei kontrolloida, kaikki virtaa va-
paasti. Olemme huomanneet, että illuusio rajattomasta ja valvomattomasta maailmasta on
vain illuusio: harhakuva, joka on valtion ja ihmisten turvallisuuden kannalta vaarallinen.
Uudet sodankäynnin muodot, kansainvälinen terrorismi, poliittisen ilmaston kiristyminen
Suomen lähialueilla, Itämerellä ja Arktiksella pakottavat meitä toimimaan oman etumme
tähden.

Arvoisa puhemies! Suomen turvallisuusympäristö on huonontunut. Itä-Ukrainan tilan-
ne ja Venäjän asevoimien kehitys ovat asettaneet uusia vaatimuksia Suomen puolustusky-
vylle. Sotilaallista valmiutta on tällä hallituskaudella kehitetty. Nyt on aika modernisoida
myös sotilastiedustelulainsäädäntö vastaamaan nykyaikaa. Sotilastiedustelun tehtävänä on
tuottaa tarpeeksi ennakoivaa tietoa Suomeen kohdistuvista sotilaallisista uhkista sekä seu-
rata Suomen turvallisuusympäristön kehittymistä. Hankittua tiedustelutietoa käytetään
ylimmän valtiojohdon päätöksenteon tueksi. Sitä ei käytetä turhaan, eikä tavallisen matti-
11



Pöytäkirjan asiakohta PTK 9/2018 vp
meikäläisen tarvitse pelätä, että omat tiedot joutuvat jotenkin väärille teille. [Eva Biaudet:
Jos ei ole mattimeikäläinen?] Tiedustelulle tulee parlamentaarinen valvonta.

Sodan luonne on muuttunut merkittävästi viime aikoina. Kriisit voivat alkaa hyvin no-
peasti, ja sotilaalliset vaikutuskeinot ovat hyvin monenlaisia. lnformaatiovaikuttamista
käytetään kansallisen mielipiteen manipuloimiseksi. Erilaisten sotaa käyvien joukkojen
kirjo on lisääntynyt. Suomeen kohdistuvien vieraiden valtioiden tiedustelutoiminta on li-
sääntynyt, ja kyberhyökkäyksiltä puolustautumisen tarve on ilmeinen. Digitalisaatio on
vienyt viestinnän tietoverkkoihin. Suomella ei ole nykyisten toimivaltuuksien nojalla mah-
dollisuuksia saada turvallisuuden kannalta kriittistä tietoa.

Turvallisuusympäristön muutoksiin on pystyttävä vastaamaan. Tärkeänä osana on aiem-
paa parempi ennakointikyky. Sotilastiedustelu kohdistuu ensisijaisesti valtiolliseen tai val-
tiolliseksi toimijaksi rinnastettavaan toimijaan. Tämän vuoksi sotilastiedustelu tapahtuu
pääasiallisesti perussoikeussuojan ulkopuolelle jäävällä alueella. Sellaisen viestinnän ha-
vaitsemiseksi saatetaan kuitenkin joutua puuttumaan rajoitetuissa tapauksissa henkilökoh-
taisen viestinnän suojan piiriin kuuluvaan viestintään, mikä edellyttää nyt perustuslain
muutosta.

Siviilitiedustelulain muutokset ovat myös välttämättömiä. Nykyisin tietoa voidaan
hankkia vain, jos epäillään yksittäistä henkilöä tai yksittäisestä konkreettisesta rikoksesta
Suomessa. Uusi laki tähtää siihen, että tietoa voi hankkia toiminnasta, joka uhkaa vakavas-
ti kansallista turvallisuutta mutta joka ei ole rikos, tai toiminnasta, joka tapahtuu ulkomail-
la. Tällaista toimintaa voi olla terrorismi, ulkomainen tiedustelu, joukkotuhoaseiden suun-
nittelu, valmistaminen tai levittäminen ja käyttö. Edelleen uudella tiedustelulailla voidaan
taklata hankkeita, joilla uhataan kansanvaltaista yhteiskuntajärjestelmäämme. Voimme es-
tää toimintaa, jolla uhataan suuren ihmismäärän henkeä ja terveyttä.

Arvoisa puhemies! Me siniset kannatamme ehdottomasti sotilas- ja siviilitiedustelulain
uudistamista. Tiedustelutoimintamme pitää olla vähintään samalla tasolla kuin se muilla
valtioilla on. Tarvitsemme tehokkaan ja mieluummin ajastaan edellä kuin jäljessä olevan
tiedustelun. Haluamme olla itse uskottava toimija oman kansallisen turvallisuutemme ta-
kaajana. Haluamme olla edelleen uskottava toimija myös, kun yhdessä ja yhteistyössä mui-
den valtioiden kanssa turvataan maailmanrauhaa ja suotuisaa kehitystä esimerkiksi Suo-
men lähialueilla. Me siniset haluamme pitää Suomen edelleen yhtenä maailman vakaim-
mista ja vapaimmista demokratioista.

14.56 Juho Eerola ps (ryhmäpuheenvuoro): Arvoisa puhemies! Perussuomalaiset suh-
tautuvat tiedustelulakien uudistamiseen myönteisesti. Pidämme tarpeellisena, että lainsää-
däntö saatetaan vastaamaan Suomen turvallisuustilanteeseen kohdistuvia muutoksia. Ter-
rorismi ja muu kansainvälinen rikollisuus sekä kyberturvallisuusuhat ovat tulleet osaksi
yhteiskuntaamme. Lait lisäävät sekä sotilastiedustelun että suojelupoliisin vakoiluvaltuuk-
sia, mutta on muistettava, että kansainvälistä rikollisuutta voidaan torjua myös konkreetti-
semmilla keinoilla. Tiedustelulain toteuttamisessa on yksityisyydensuoja asianmukaisesti
huomioitava, jotta sekä Suomen kansalaisten että yritysten luottamus voidaan säilyttää.

Tiedustelupakettiin liittyy poikkeuksellinen menettely eli kiireelliseksi julistaminen,
jota ei ole käytetty kertaakaan nykyisen perustuslain aikana. Oikeusministeri on arvioinut,
että kriteerit menettelyyn täyttyvät, vaikka ylimpien laillisuusvalvojien mielestä perustelut
kiireellisyyden edellytyksistä ovat osin riittämättömiä.
12



Pöytäkirjan asiakohta PTK 9/2018 vp
Lain säätäminen suunnitellussa muodossa edellyttäisi perustuslain muutosta. Tämä vaa-
tii laajaa ymmärrystä ja hyväksyntää eli ensisijaisesti viiden kuudesosan määräenemmis-
tön ja sen jälkeen vielä kahden kolmasosan enemmistön. Näin raskasta menettelyä käyttä-
mällä tiedustelulain voimaantulo aikaistuisi vain noin vuodella.

Yleensä perustuslakimuutokset tehdään kahden eduskunnan aikana. Jos kynnys perus-
tuslain muuttamiseen madaltuu, sen asema yhteiskunnassa voi rapautua ja toimia jatkossa
ennakkotapauksena muun lainsäädännön voimaan saattamiselle. Perussuomalaiset edellyt-
tävät harkintaa lakipaketin kiireellisyyttä arvioitaessa.

Poikkeukselliseen järjestelyyn liittyy myös valtiosääntöoikeudellisia ongelmia. Perus-
tuslaki määrää alemmanasteisten säädösten tuottamistavan ja sitoo niiden sisältöä. Jos pe-
rustuslakia muutetaan sen vuoksi, että tämä lakipaketti voidaan julistaa kiireelliseksi, tar-
koittaa se, että perustuslain sisältöön kosketaan alemmanasteisilla säädöksillä. Säädösten
velvoittavuuteen liittyy rajoituksia, sillä ristiriitatilanteessa alemmanasteinen säädös pitäi-
si sivuuttaa.

Hallituksella on aiemminkin ollut ongelmia perustuslain kanssa sote- ja maakuntauudis-
tuksen parissa. Perussuomalaiset ovat huolissaan, antaako hallituksen poliittinen valmiste-
lu riittävää painoarvoa maamme johtaville lainsäädäntöasiantuntijoille ja valtiosääntötut-
kijoille. [Vasemmalta: Hyvä kysymys!]

Perustuslain muuttamisen sijasta voitaisiin mahdollisesti käyttää määräaikaista poik-
keusta perustuslaista. Silloin ristiriitaisuudet perustuslain kanssa vaatisivat jatkossakin tä-
män viiden kuudesosan määräenemmistön, mikä tarkoittaisi, että yksityisyydensuojaan
kohdistuvat haasteet voitaisiin asianmukaisesti huomioida. Tämä on ensiarvoisen tärkeää
siviilitiedustelulain uudistamisen kohdalla, joka puuttuu perustuslain 10 §:n yksityisyy-
densuojaan.

Tiedustelu yksin, vaikka se tärkeää onkin, on kuitenkin riittämätöntä kansalaisten suo-
jelemiseksi kansainväliseltä rikollisuudelta. Esimerkiksi terrorismia voitaisiin tehokkaam-
min torjua, jos hallitus toteuttaisi oman 80-kohtaisen turvapaikkapoliittisen ohjelmansa.
Tämän ohjelman toteuttaminen voisi avata väyliä tiedustelulainsäädännön asianmukaisel-
le toteuttamiselle, aikataululle sekä yhteistyölle. Pohjoismaista ja muualtakin Euroopasta
löytyy paljon hyviä esimerkkejä.

Arvoisa puhemies! Ehdotetut muutokset vaikuttaisivat olennaisesti kansalaisten perus-
oikeuksiin. Myös kansalaiskeskustelulle tulisi näin keskeisessä uudistuksessa siis varata
riittävästi aikaa, jotta voidaan vakuuttua siitä, että ne ovat tarkoituksenmukaisia myös pie-
nen ihmisen näkökulmasta. Pienen ihmisen näkökulmasta on ihmetyttänyt, ja tiedusteluun
liittyen, että niin kutsuttua Tiitisen listaa ei anneta edes tutkimuskäyttöön. Jos mikä tahan-
sa Itä-Euroopan maa piilottelisi KGB- tai Stasi-arkistojaan tuolla tavalla ja kieltäytyisi kä-
sittelemästä menneisyyttään, suomalainen media jo ulisisi, että ei ole kypsä demokratia ky-
seessä. Nyt tämän tiedustelutiedon piilottelua ei lehdistö pahoittele, sillä sille lienee jo vuo-
dettu, ilman rangaistuksen pelkoa, kaikkien maamme oikeamielisten ja hyvien poliitikko-
jen nimet, jotka tuolta listalta löytyvät.

15.01 Jyrki Kasvi vihr (ryhmäpuheenvuoro): Arvoisa puhemies! Kuten edelliset puhujat
ovat jo todenneet, tiedustelulait ovat poikkeuksellisen laaja ja tärkeä esitys. Vaikka useim-
mat tiedustelumenetelmistä ovat tuttuja pakkokeinolaista, tiedustelumenetelmien käyttö ei
edellytä rikosta eikä rikollista, vaan vakavaa uhkaa kansalliselle turvallisuudelle. Julkinen
keskustelu on keskittynyt tietoliikennetiedusteluun, jonka on pelätty laajenevan massaval-
13



Pöytäkirjan asiakohta PTK 9/2018 vp
vonnaksi. Tämä on sääli, sillä vaikka tietoliikennetiedustelu on tärkeä kysymys, se on vain
yksi esitetyistä yli 20 tiedustelumenetelmästä, joista kuusi edellyttää perustuslain muutta-
mista ja jokainen ansaitsisi yhtä perusteellisen keskustelun kuin tietoliikennetiedustelu.

Arvoisa puhemies! Me vihreät moitimme usein hallitusta huonosta valmistelusta. Nyt
hallitukselle on kuitenkin annettava kiitosta. Valmistelua seuranneen parlamentaarisen
työryhmän jäsenenä voin todistaa, että tiedustelulakien valmistelussa on maltettu kiirehtiä
hitaasti. Myös opposition esittämiä huolia on kuultu eikä ole sorruttu puoluepolitikointiin.
Luotan, että tämä linja jatkuu myös eduskunnassa.

Moni on sanonut, että Suomi on jäljessä muita maita. Toisaalta Suomi voi nyt ottaa opik-
si muiden virheistä. Esimerkiksi Ruotsin niin kutsuttua FRA-lakia jouduttiin tiukenta-
maan, koska se loukkasi yksityisyyttä liikaa. Voimme ottaa opiksi myös Euroopan ihmis-
oikeustuomioistuimen muiden maiden tiedustelulakeja koskevat päätökset.

Ne tärkeimmät opit koskevat tiedusteluviranomaisten valvontaa. Vihreät puolustavat
paitsi suomalaisten turvallisuutta myös heidän vapauksiaan ja oikeuksiaan. Maailmalta
löytyy valitettavan paljon esimerkkejä, miten tiedusteluvaltuuksia on käytetty väärin.
Nämä väärinkäytökset ovat heijastuneet myös suomalaiseen keskusteluun, kun lain kiertä-
mistä on pidetty tiedusteluviranomaisille ominaisena käytöksenä. Suomessa on totuttu
luottamaan viranomaisiin, mutta onneksi tapaus Jari Aarnio on havahduttanut meidät liias-
ta naiiviudesta, eikä enää edes edustaja Zyskowicz huutele: ”Eikö edustaja Kasvi luota
suomalaiseen poliisiin?” Tiedustelussa ei sisäinen valvonta riitä, vaan tarvitaan aidosti
riippumatonta ulkoista valvontaa. Voisimmekin harkita tiedusteluvaltuutetulle myös oi-
keutta testata tiedusteluluvat myöntävän tuomioistuimen toimintaa virheellisillä tieduste-
lulupahakemuksilla.

Arvoisa puhemies! Ajattelin aiemmin, että kansallinen turvallisuus olisi liian höttöinen
peruste kansalaisoikeuksia rajoittaville toimivaltuuksille. Valitettavasti se, että Suomen vi-
ranomaiset eivät saa tiedustella, ei suojaa meitä urkinnalta, päinvastoin se vain helpottaa
ulkomaisten tiedustelupalveluiden toimintaa Suomessa. Tai kuten sisäministeri Mykkänen
totesi, kybertiedustelun torjunta on kansallinen sokea piste. 

Suomen turvallisuusympäristö on tosiaan muuttunut. Sotilaallinen toiminta Suomen lä-
hialueilla on lisääntynyt, asejärjestelmien tietoliikenne on siirtynyt radioaalloilta tietoverk-
koihin, kyberiskut ja hybridioperaatiot ovat hämärtäneet sodan ja rauhan rajaa, ja myös ri-
kollis- ja terroristijärjestöt ovat siirtyneet nettiin. Emme saa perustella tiedustelua perus-
teettomilla uhkakuvilla, mutta emme saa myöskään luvata katteetonta turvallisuutta. Mi-
kään tiedustelu ei ole aukotonta. Jos unohdamme tämän, huudamme turvallisuusviran-
omaisille lisää valtuuksia aina, kun jotain pahaa tapahtuu, kuvittelemme, että ne suojelevat
meitä kaikelta mitä ikinä keksimme pelätä. Eivät suojele. Esimerkiksi Kiinassakin tehdään
terrori-iskuja, vaikka Kiinan viranomaisilla on hyvin laajat valtuudet ja valtavat resurssit.
Emme saa antaa myöskään terrorismin sokaista meitä siltä, että siviilitiedustelun uhkaluet-
telossa on 7 ja sotilastiedustelussa 11 vakavaa uhkaa kansalliselle turvallisuudelle. Luotan,
että valiokuntakuulemisissa niiden kaikkien, ei vain terrorismin, vakavuutta ja uhkaavuut-
ta arvioidaan kriittisesti. Myös tietojenluovutus muille viranomaisille ja ulkomaisille tie-
dustelupalveluille ansaitsee perusteellisen käsittelyn.

Arvoisa puhemies! Kuusi tiedustelumenetelmää tosiaan edellyttää perustuslain muutta-
mista, mikä on jo sinänsä poikkeuksellista. Perustuslakia on esitetty muutettavaksi jopa
kiireellisenä, mikä on poikkeuksellisen poikkeuksellista. Me vihreät odotamme perustus-
lakivaliokunnan asiantuntijakuulemisten johtopäätöksiä. Perustuslain muutoksen kiirehti-
14



Pöytäkirjan asiakohta PTK 9/2018 vp
misessä todistustaakka on sen esittäjällä. Muodostamme lopullisen kantamme vasta kuule-
misten perusteella. Meidän on varottava rikkomasta niitä suomalaisen yhteiskunnan perus-
arvoja, joita me näillä tiedustelulaeilla yritämme puolustaa.

15.06 Markus Mustajärvi vas (ryhmäpuheenvuoro): Arvoisa puhemies! Eduskunta sai
käsiteltäväkseen poikkeuksellisen tärkeän lakipaketin, jonka yhteydessä arvioidaan perus-
oikeuksien suhdetta kansalaisten ja yhteiskunnan turvallisuuteen. Seurantaryhmä teki tii-
vistä yhteistyötä, mutta myös avoimia kysymyksiä jäi jäljelle, ensinnäkin käsittelyaikatau-
lu ja perustuslain muuttaminen.

Valmisteluprosessin aikana on luotu kuva pakosta ja uhasta, jotka edellyttävät perustus-
lain muuttamista nopeutetussa järjestyksessä. Perustuslain muuttamiselle kynnyksen tulee
olla korkea. Vaikka muutos tehtäisiin niin sanotussa normaalissa järjestyksessä, ei lakien
voimaantulo viivästy välttämättä kuin muutaman kuukauden. Jos tuona ajanjaksona tapah-
tuisi Suomessa väkivaltainen teko — ja vaikka sillä ei olisi mitään tekemistä näiden halli-
tuksen esitysten sisällön tai käsittelyaikataulun kanssa — syylliset on jo katsottu valmiik-
si. Sillä tavoin myös turvallisuuskoneistot painostavat demokraattisesti valittuja päättäjiä.

Kuitenkin niissäkin maissa, joissa on laajat massavalvontaoikeudet, tapahtuu väkivaltai-
sia iskuja. Usein toistetun hokeman "mitä pelättävää rehellisellä kansalaisella on?" vasta-
painoksi pitää nostaa kysymys, miksi sitten valvoa sitä rehellistä kansalaista. Laajat viran-
omaisten toimivaltuudet koskevat myös niitä lainkuuliaisia kansalaisia, vieläpä niin, että
he eivät tiedä olevansa valvonnan kohteena.

Arvoisa puhemies! Lainsäädäntöä tulee uudistaa. Turvallisuuskoneistoille tulee olla
asianmukaiset ja tehokkaat työkalut eri uhkien tunnistamiseen ja niiden estämiseen. Mutta
pelisääntöjen tulee olla selvät ja toiminnan mahdollisimman läpinäkyvää. Kansalaisten pe-
rusoikeudet ja demokraattisen yhteiskunnan tunnusmerkit, esimerkiksi vapaa tiedonväli-
tys ja lähdesuoja, tulee aina muistaa.

Niitä organisaatioita, joille on annettu voima ja valta, tulee valvoa. Jo tätä ennen on kri-
tisoitu suojelupoliisin valvontaa tai paremminkin sen puutetta. Nyt suojelupoliisin valtaoi-
keudet laajenevat merkittävästi samalla, kun siviili- ja sotilastiedustelun resursseja lisä-
tään. Vastapainoksi perustetaan tiedusteluvaltuutetun yksikkö ja eduskuntaan tiedustelu-
valvontavaliokunta. Ne eivät kykene kaavailluilla voimavaroilla toteuttamaan sitä tehtä-
vää, joka niille annetaan. Myös asetelma, jossa suojelupoliisi arvioi sen toimintaa valvo-
vien ihmisten, esimerkiksi eduskunnan valiokunnan jäsenten, kelvollisuuden tehtäväänsä,
on demokratialle outo.

Arvoisa puhemies! Käsitteiden, joilla perustellaan viranomaisten vahvat valtaoikeudet,
tulee olla mahdollisimman täsmällisiä. "Kansallinen turvallisuus", "kansallinen etu", "va-
kavat kansallisen turvallisuuden uhat" tai "yhteiskuntajärjestystä uhkaava toiminta" jättä-
vät tulkinnanvaraa. Suomalaiset ovat auktoriteettiuskoista kansaa. Viranomaisten arvostus
perustuu siihen, että niillä on hyväksyttävä tavoite, poikkeukselliset toimet ovat välttämät-
tömiä ja toiminnasta on säädetty tarkkarajaisesti ja täsmällisesti.

Arvoisa puhemies! Tiedustelutoiminta on poliittisesti herkkä alue. Tiedustelutoiminnas-
sa vaihdetaan, varastetaan, ostetaan ja myydään tietoja. Nyt suomalaiset tiedusteluorgani-
saatiot saavat aivan uuden pelikentän. Suomi on kansainvälisesti kiinnostava maa. Lait
mahdollistavat myös ulkomaiden tiedustelupalvelujen toiminnan Suomessa. Millaista tie-
toa Suomi jakaa eteenpäin, ja millaisilla keinoilla kerättyä tietoa Suomi vastaanottaa muil-
ta? Tietojen luovuttamisesta ulkomaille vastaa viime kädessä yksi henkilö.
15



Pöytäkirjan asiakohta PTK 9/2018 vp
Tasavallan presidenttiä ja ulko- ja turvallisuuspoliittista ministerivaliokuntaa informoi-
daan vasta jälkikäteen, jos sittenkään. Demokraattinen valvonta on siitäkin syystä tärkeää,
ettei tällaisella kaupankäynnillä vahingoiteta Suomen kansallista etua ulko- ja turvallisuus-
politiikassa tai kavenneta kansallista liikkumatilaa. Eduskunnan valiokunnilla on vaativa
tehtävä arvioida hallituksen esityksien hyviä ja huonoja puolia, siksi sille työlle on annet-
tava aikaa.

15.11 Thomas Blomqvist r (ryhmäpuheenvuoro): Värderade fru talman, arvoisa rouva
puhemies! Tiedustelulakien tehtävä on hyvin selkeä: luoda vakautta tähän yhteiskuntaan ja
antaa virkavallalle edellytykset suojella tätä kansaa ja maata. Suurin uhka on se uhka, jota
emme tunne tai tunnista. Sotilas- ja siviilitiedustelun avulla voimme varautua tähän. Tällä
hetkellä meillä ei ole tarpeeksi työkaluja käytössämme, ja tiedustelulakien uudistuksella
tartumme tähän ongelmaa. Sen takia meidän eduskuntaryhmämme kannattaa näiden la-
kien uudistamista.

Valiokunnilla on nyt iso työsarka edessään. Meidän vastuullamme on antaa niille työ-
rauha. Uudistuksen sisältöön ja käsittelyjärjestykseen tulemme aikanaan ottamaan kantaa.
Meidän täytyy täällä eduskunnassa pystyä käymään kiihkotonta keskustelua asiasta ja poh-
tia, mihin ehdotetut lait voivat käytännössä johtaa ja onko muutoksille vielä tarvetta. 

Ärade fru talman! Terrorismen har till följd av de terrorattacker som skett runt om i värl-
den blivit en hotbild som är både konkret och lätt att uppfatta. Det finns ändå också många
andra hot i världen som är svårare att upptäcka, också sådana som vi inte ens kan föreställa
oss. Gammaldags erövring av territorier sker fortfarande, men ett åtminstone lika stort hot
riktas mot cybersäkerheten. Vi måste godkänna det faktum att spionage och oetisk påver-
kan, eller till och med manipulation, hör till vår tid.

Samtidigt måste vi komma ihåg att behovet av skydd inte enbart begränsar sig till sam-
hälleliga strukturer. Grundlagen ger ett starkt skydd för finländarnas privatliv. Vi måste
därför gå en balansgång mellan effektiv övervakning och skydd för privatlivet. Vi får inte
heller glömma att olika människor uppfattar hotbilder på olika sätt. Personer med dubbelt
medborgarskap, olika minoriteter och personer som fått asyl tänker säkert på hur de här la-
garna kommer att påverka just dem. Syftet med lagarna bör vara att öka säkerhetskänslan
hos alla i vårt land, inte att försvaga den. Det Finland jag känner är ett land där medborg-
arna litar på myndigheterna, och så ska det vara också i framtiden.

Arvoisa puhemies! Suomi on oikeusvaltio, jossa avoimuutta, demokratiaa ja yhdenvertai-
suutta pidetään vahvoina arvoina ja jossa eriytymistä vastaan taistellaan eri keinoin. Tästä
meidän tulee olla ylpeitä. Terrorismiin ja vakoiluun tulee suhtautua vakavasti. Yhtä vaka-
vasti tulee suhtautua myös niihin toimivaltuuksiin, jotka annamme tulevaisuuden hallituk-
sille ja viranomaisille. Lait säädetään pitkiksi ajoiksi. Hallituksia tulee ja menee, mutta
lainsäädännön tulee olla oikeudenmukaista ja poliittisista suhdanteista riippumatonta. Mei-
dän kansanedustajien tehtävänä on varmistaa, että kaikkien oikeuksia suojellaan vaikeina-
kin aikoina. 

Tämä laki ei tule ratkaisemaan kaikkia ongelmiamme. Käsittelyn edetessä meidän pitää
muistaa, että mikään ei ole mustavalkoista. Sokea luotto tällaisen lain kaikkivoipaisuuteen
on varmin tapa tehdä virheitä. Siksi paraskin tiedustelulaki edellyttää sääntelyä, lupame-
nettelyä ja valvontaa.
16



Pöytäkirjan asiakohta PTK 9/2018 vp
Tiedusteluvaltuutetun tehtävä on tässä keskeisessä roolissa. Valtuutetun tulee olla viran-
omainen, jolla on todellinen mahdollisuus ja tarvittavat resurssit valvoa tiedustelutoimin-
taa ja tarvittaessa myös puuttua siihen. Eduskuntaan tullaan perustamaan tiedustelua val-
vova valiokunta. Tämän valiokunnan tulee edustaa laajaa parlamentaarista näkemystä.
Tiedustelun valvonta vaikuttaa siihen, kuinka suuri luottamus kansalla on tätä uudistusta
kohtaan. Siksi on äärimmäisen tärkeää, että kaikilla puolueilla, joilla on edustajia eduskun-
nassa, on edustaja myös tässä valiokunnassa.

Ärade fru talman! Syftet med underrättelselagstiftningen är att skydda vårt land och dem
som vistas här. Vi måste vara effektiva i kampen mot terrorism och andra hot och samtidigt
värna om skyddet för privatlivet. Vi vill skapa en känsla av säkerhet, inte en atmosfär av
rädsla. Om vi genomför den här reformen med eftertanke och på ett sansat sätt har vi myck-
et att vinna.

15.16 Päivi Räsänen kd (ryhmäpuheenvuoro): Arvoisa rouva puhemies! Tiedustelulait
tulee saattaa voimaan nopealla aikataululla. Kristillisdemokraattinen eduskuntaryhmä kan-
nattaa hallituksen esittämää perustuslain muuttamista kiireellisesti. Kansallinen turvalli-
suus ei ole poliittisen pelin paikka. [Oikealta: Ei niin!] 

Lakipaketin valmistelu on ollut huolellista ja perusteellista. Valmistelu käynnistettiin si-
säministeriön ja puolustusministeriön yhteisestä esityksestä UTVAn päätöksellä jo vuon-
na 2013 viime vaalikaudella ja silloin asetettiin myös tiedonhankintalakityöryhmä, joka sai
valmiiksi esitykset tiedustelulainsäädännön suuntaviivoiksi. Tältä pohjalta Sipilän hallitus
on jatkanut valmistelua, ja esityksiä on käsitelty tiiviisti edustaja Töllin johtamassa parla-
mentaarisessa seurantaryhmässä.

”Massavalvonta” tai ”urkintalaki” ovat vääriä ja harhaanjohtavia käsitteitä kuvaamaan
esitystä. Tietoliikennetiedustelu on monen kynnyksen takana. Sitä voidaan käyttää vain
kansallista turvallisuutta vakavasti vaarantavan uhkan perusteella. Se ei siis kohdistuisi mi-
hin tahansa rikollisuuteen vaan erittäin vakaviin uhkiin. Muuhun kuin valtiolliseen toimi-
jaan kohdistuen edellytyksenä on välttämättömyys eli tiedustelumenetelmän käytön viime-
sijaisuus silloin, kun uhkaa ei ole mahdollista selvittää millään muulla tavoin. Käyttö edel-
lyttäisi tuomioistuimen lupaa. Tallennukseen ja analysoitavaksi päätyisi vain pieni osa tie-
toliikenteestä tarkoin kohdennetuin hakuehdoin. Hakuehdot eivät kohdistuisi viestin sisäl-
töön vaan sen teknisiin tietoihin. Viranomaiset eivät ole kiinnostuneita eikä heillä ole val-
tuuksia eikä resurssejakaan urkkia tavallisten kansalaisten viestintää.

Lakipaketissa on huomioitu huolellisesti kansalaisten viestintäsalaisuuden korkeatasoi-
nen turvaaminen. Esityksessä on selkeästi rajattu ne olosuhteet ja edellytykset, joilla hen-
kilö voi joutua tarkkailun kohteeksi. Tiedustelutoiminnan valvontaan luodaan poikkeuk-
sellisen vahvat valvontaelimet — tiedusteluvaltuutettu laajoin valtuuksin muun muassa oi-
keudella keskeyttää tutkinta sekä parlamentaarinen valvontavaliokunta. Näillä kyllä luo-
daan vahva perusta tiedustelulainsäädännön hyväksyttävyydelle kansalaisten keskuudes-
sa. On tärkeää, että kaikki eduskuntaryhmät ovat edustettuina parlamentaarisessa valvon-
nassa. Tiedustelukyvyn kehittyminen nostaisi kynnystä kohdistaa maahamme
kybervakoilua, mikä lisäisi myös elinkeinoelämän ja kansalaisjärjestöjen turvallisuutta.

Arvoisa puhemies! Nyt esitetyn kaltaiset valtuudet ovat käytössä muissa Pohjoismaissa,
samoin kuin lähes kaikissa Euroopan maissa. Ruotsissa viranomaiset ovat kertoneet pysty-
neensä tietoliikennetiedustelun avulla estämään terrori-iskuja. Naapurimaittemme viran-
17



Pöytäkirjan asiakohta PTK 9/2018 vp
omaisilla on siis mahdollisuus tiedustella Suomen rajat ylittävää tietoliikennettä, ja olem-
me tätä kautta saaneet apua myös omien uhkiemme selvittämiseen. Miksi emme luottaisi
näitä valtuuksia oman maamme turvallisuusviranomaisille? Turun elokuisen terroriteon
tutkinnassa epäillyn puhelimesta ja tietokoneen selaushistoriasta on selvinnyt hänen radi-
kalisoitumisensa. Tästä oli ilmoitettu viranomaisille, mutta keinot selvittää aikeita puuttui-
vat. Turun tragedia olisi mahdollisesti ollut estettävissä paremmilla tiedusteluvaltuuksilla.

Terrorismin uhka on lisääntynyt. Vakava terrori-isku tai kansallista turvallisuutta uhkaa-
va kyberhyökkäys on milloin tahansa mahdollinen. Myös sotilaallisten uhkien luonne on
muuttunut, mikä konkretisoitui Krimin valtauksessa. Puolustusvoimien perinteiset tiedus-
teluvaltuudet eivät riitä, sillä kohteena olevien organisaatioiden viestintä on siirtynyt ana-
logisesta digitaaliseen muotoon. Tarvitsemme siis toimivan lainsäädännön pikaisesti. Toi-
von, että mikään eduskuntaryhmä ei ota kannettavakseen vastuuta lainsäädännön viivytte-
lystä. [Vasemmalta: Siinä se tuli!] Vakavan kansallisen uhkan realisoituessa saattaisimme
joutua vastaamaan kysymykseen, miksi näitä turvallisuusvaltuuksia ei ole eduskunnassa
saatu aikaan.

Puhemies Paula Risikko: Nyt on ryhmäpuheenvuorot pidetty, ja nyt myönnän ministe-
reille enintään 2 minuuttia ministerikohtaisesti ja paikalta. Ministeri Mykkänen aloittaa.

15.22 Sisäministeri Kai Mykkänen: Arvoisa puhemies! Kiitos ryhmäpuheenvuorojen
pitäjille asiallisesta ja oleelliseen keskittyvästä keskustelusta. Tämä on todella paikka, jos-
sa eduskunnan on syytä perusteellisesti käydä esityksiä läpi ja punnita niiden eteenpäinvie-
mistapaa. Tämä on tärkeä asia, jossa toivottavasti löydetään todella laaja kansallinen yh-
teisymmärrys.

Muutamiin asioihin puutun.
Tässä eräät edustajat edelleen mielestäni perusteettomasti levittävät pelkoa siitä, että oli-

si kyse jonkinlaisesta massavalvonnasta, olisi kyse tavallisten kansalaisten urkkimisesta.
[Eva Biaudet: Kuka on tavallinen?] Näin ei missään nimessä ole. Jokainen tietoliikenne-
tiedusteluun asettamispäätös perustuisi tuomioistuimen harkintaan, jossa suojelupoliisin
täytyy perustella siinä tapauksessa tarpeellisuus, suhteellisuus. Jokaisen suojelupoliisin
virkamiehen, joka pääsisi käsiksi tietoihin, tiedonkäyttö lokitettaisiin, sitä valvoisi tiedus-
teluvaltuutettu. Jokaisesta tietoliikennetiedusteluun asettamispäätöksestä menisi tieto tie-
dusteluvaltuutetulle, jolla olisi sekä tehtävä että oikeus tarkistaa kaikki toiminta, määrätä
tarpeettomat tiedot hävitettäviksi ja niin edelleen. Lisäksi jokaisella suomalaisella on oi-
keus kannella, jos edes epäilee, että aiheetta itseensä kohdistuu näitä tiedonhankintamene-
telmiä. Toisin kuin tässä erityisesti edustaja Mustajärvi sanoi, tiedonsaantioikeus on kai-
kissa niissä tapauksissa jälkikäteen, joissa tämä tiedonsaanti ei aiheuta uhkaa kansalliselle
turvallisuudelle tai ihmisten hengelle. Eli sinänsä todellakaan kansalaisia ei valvota ”iso-
veli valvoo” -tyyppisesti massavalvontana eikä niin, ettei itse saisi siitä tietää.

Lisäksi tietojen luovuttaminen ulkomaille, jonka edustaja Mustajärvi myös nosti esiin:
Tältä osinhan sääntelyn sisältö pysyy samanlaisena kuin se tällä hetkellä jo on poliisin hen-
kilötietolaissa säädetyllä tavalla. Eli kysymys on valtuuksista ja nimenomaan suojelupolii-
sille ja pääesikunnan tiedustelulle, ei kenellekään muille, luovutettavista tiedoista. 

Puhemies Paula Risikko: Seuraavaksi ministeri Niinistö, enintään 2 minuuttia paikalta.
18



Pöytäkirjan asiakohta PTK 9/2018 vp
15.24 Puolustusministeri Jussi Niinistö: Arvoisa rouva puhemies! Kiitoksia todellakin
kaikille eduskuntaryhmille rakentavista puheenvuoroista. Joukossa oli luonnollisesti myös
rakentavaa kritiikkiä, kuten asiaan kuuluu.

Lakipaketti on kokonaisuus, ja se on huolella ja hartaasti valmisteltu, mutta kieltämättä
hyvin laaja kokonaisuus, joten valiokuntatyöskentelyyn on syytä varata riittävästi aikaa.
Uskon, että valiokuntakäsittelyssä saadaan vastauksia kysymyksiin, etenkin niihin, jotka
koskevat yksityisyydensuojaa.

Mitä kysymykseen kiireellisyydestä tulee, kehotan kriittisiä edustajia muistamaan myös
vastuunsa. Riski lisääntyy, että Suomeen kohdistuvia turvallisuusuhkia ei saada ajoissa
selville. Kuten edustaja Räsänen mielestäni aivan oikein totesi: kuka ottaa vastuun, jos jo-
tain tapahtuu? [Markus Mustajärvi: Ne onkin parempia ihmisiä!] — Valtio on olemassa
kansalaisia varten, edustaja Mustajärvi, ja valtion tärkein tehtävä on tuottaa turvallisuutta,
niin sisäistä kuin ulkoista.

15.25 Oikeusministeri Antti Häkkänen: Arvoisa puhemies! Tässä myös testataan suo-
malaista oikeusjärjestelmää tällä hetkellä aika kovaa. Olemme sellaisessa paikassa, jossa
täytyy tunnustaa tosiasiat. Turvallisuuden suhteen muuttunut toimintaympäristö edellyt-
tää, että valtion tärkeintä tehtävää eli kansalaisten turvallisuutta kyetään asianmukaisilla,
moderneilla toimivaltuuksilla edistämään, mutta samaan aikaan tasapainoisesti niin, että
kansalaisten muut perustuslain ja kansainvälisten sopimusten mukaiset perusoikeudet tu-
lee asianmukaisesti hoidettua. Eli tässä turvallisuuden ja oikeusvaltion ydinperiaatteiden
ympärillä pyörivässä keskustelussa Suomen tulisi nyt kyetä osoittamaan, että kykenemme
edistämään turvallisuutta niin, että säilytämme oikeusjärjestelmämme ydinperusperiaat-
teet edelleen vahvasti voimassa.

Kun puhutaan perustuslain muuttamisesta, siihen täytyy suhtautua aina äärimmäisen
suurella vakavuudella, ja sen takia onkin hyvä, että tästä käydään erittäin perusteellinen,
analyyttinen keskustelu. Suomessa perustuslakia ei muuteta kevyesti. Tästä pitää käydä
myös analyyttinen kansalaiskeskustelu, ei niin, että vain otsikkotasolla puhutaan, että kan-
sallinen turvallisuus vaatii, tai että otsikkotasolla puhutaan, että urkintalaki. Eli analysoi-
daan syvärakenteita myöten, tuotetaan kansalaisille ja päättäjille yksityiskohtaista, asian-
mukaista tietoa.

Tämä lakipaketti on täsmällisyyttä ja tarkkarajaisuutta edellyttävä. Toimivaltuuksia ei
voi muuten käyttää. Samoin valvontajärjestelmä on kansainvälisessä vertailussa varmasti
yksi tehokkaimpia. Eli valvontajärjestelmässä on ennakollista valvontaa, reaaliaikaista
valvontaa ja vahva jälkikäteinen valvoja. Ja tämän lisäksi myös näitä valvojia valvotaan.

Puhemies Paula Risikko: Nyt sitten käynnistämme debattikeskustelun, jonka ihan aluksi
myönnän puheenvuoron tiedustelun valvonnan parlamentaarisen työryhmän puheenjohta-
jalle, edustaja Töllille — paikalta, enintään 2 minuuttia. Sen jälkeen mennään 1 minuutin
mittaisin puheenvuoroin debattikeskusteluun — nousittekin siellä jo, ja merkkasimme tei-
dät halukkaat ylös.

15.27 Tapani Tölli kesk (vastauspuheenvuoro): Arvoisa puhemies! Turvallisuus on hy-
vinvointiyhteiskunnan keskeinen kulmakivi ja tunnusmerkki. Jotta tämä kulmakivi säilyy
paikoillaan ja pystytään tukemaan, sen vuoksi tämä suuri lakipaketti on täällä eduskunnas-
sa. On erittäin välttämätöntä, että valtiojohto ja muut vastuunkantajat ovat tarkkaan tietoi-
19



Pöytäkirjan asiakohta PTK 9/2018 vp
sia ajankohtaisesta turvallisuustilanteesta ja turvallisuusuhkista, jotta pystytään toimi-
maan.

Kun tässä annetaan uusia valtuuksia tiedusteluviranomaisille, se ei ole itsetarkoitus. Ei
tämä ole supoa varten, vaan se on meitä varten. Tämä täytyy muistaa: ei se ole itsetarkoitus.

Haluan tässä vaiheessa kiittää seurantaryhmän jäseniä ja virkamiehiä ja ministeriöitä
erittäin hyvästä ja avoimesta valmistelusta, joka tässä on tullut esille. 

Haluan nostaa tässä esille pari asiaa:
Tähän liittyy oleellisena osana valvonta, josta tässä on puhuttu. Laillisuusvalvonta on

poikkeuksellisen tiukka. On uusi laillisuusviranomainen, tiedusteluvaltuutettu. Meillä on
sen lisäksi edelleen oikeuskansleri, eduskunnan oikeusasiamies ja tietosuojavaltuutettu,
joiden valtuudet eivät vähene. Ja eduskunnan tiedusteluvalvontavaliokunnan toimivaltuu-
det ovat erittäin laajat. Ne koskevat koko tiedustelua, samalla tavalla kuin tämän laillisuus-
valvojan, ja tässä on selvä yhteys. 

Minä toivon, että tämän käsittelyn aikana eduskunnassa paneudutaan huolellisesti näi-
hin yksityiskohtiin eikä lähdetä julkisuudessa pyörittämään mielikuvia vaan perehdytään
faktoihin. Nyt näyttää siltä, että varsin värittynyttäkin tietoa on.

Lopuksi haluan todeta, että tässä ei ole kyseessä hallitus—oppositio-asetelma, vaan tätä
rakennetaan tulevaisuutta varten, meidän lapsiamme ja lastenlapsiamme varten, niin että
tähän koko systeemiin voidaan luottaa. Tämä ei ole altis poliittisille konjunktuureille, ja
siksi tämän valvontajärjestelmän täytyy olla, ja se on, mahdollisimman pitävä.

Puhemies Paula Risikko: Sitten mennään niihin 1 minuutin mittaisiin debattipuheenvuo-
roihin, ja vielä ehtii varata nousemalla seisomaan ja painamalla V-painiketta.

15.30 Seppo Kääriäinen kesk (vastauspuheenvuoro): Arvoisa puhemies! Edustaja Töl-
lin puheenvuoron jälkeen on hyvä jatkaa.

Tässä keskustelussa on korostunut kyllä mielestäni tietty hakuisuus kohti yksimielisyyt-
tä, ja yhteistyö tämän ison ja vakavan ja tärkeän asian jatkokäsittelyssä on hyvä merkki.
Tämähän on vakava kysymys, ja on tarpeen kyllä korostaa näin lähetekeskustelussa sitä,
että ei ainakaan liikaa politisoida tätä tärkeää, isoa asiaa. Tässä on kyllä mahdollisuus ylit-
tää hallitus—oppositio-raja reilulla keskustelulla. Tämä on yhteinen asia, ja tämähän on
mennyt hyvin eteenpäin, parlamentaarisen seurantaryhmänkin auttamana, tähän mennes-
sä, ja toivotaan, että tämä sama luottamuksen ilmapiiri leimaa asian valiokuntakäsittelyä.

Tällä asialla on tietyllä tavalla kiire, mutta se ei ole mikään hätiköity asia. Ei tätä saa vie-
dä hätiköidysti eteenpäin, ei ole mitään paniikkia olemassa, mutta kyllähän tällä tietty kiire
on olemassa, koska me emme voi näissä asioissa olla muiden varassa, vaan meillä pitää
olla myös itsenäistä, vahvaa omaa tiedustelua.

15.31 Wille Rydman kok (vastauspuheenvuoro): Arvoisa rouva puhemies! Missään ni-
messähän tätä lakipakettia ei olla viety eteenpäin hätiköimällä. Jos otetaan historiallinen
katsaus tähän, niin jo vuonna 2013 UTVA linjasi, että aloitetaan välittömästi työ Suomen
lainsäädännön kehittämiseksi. Tiedonhankintalakityöryhmä istui 2014—2015. Pääminis-
teri Juha Sipilän hallitusohjelmassa linjattiin, että esitetään säädösperustaa ulkomaantie-
dustelulle ja tietoliikennetiedustelulle ja niiden yhteydessä kiinnitetään huomiota perus- ja
ihmisoikeuksien toteutumiseen. Sisäministeriön, puolustusministeriön, oikeusministeriön
lainsäädäntöryhmät asetettiin 2015. Parlamentaarinen seurantaryhmä toimi aina viime
20



Pöytäkirjan asiakohta PTK 9/2018 vp
vuoden päättymiseen asti. Valtiosääntöoikeuden asiantuntijoita on kuultu ja lausuntokier-
ros on järjestetty. Kaikki lausunnonantajat pitivät sotilastiedustelulainsäädäntöä tarpeelli-
sena.

Huolella on tehty työtä, huolella pitää eduskuntakäsittelykin viedä läpi, mutta perusteel-
lista työtä on tehty, ja toivottavasti se näkyy myöskin parlamentaarisena yhteisymmärryk-
senä.

15.32 Mika Kari sd (vastauspuheenvuoro): Arvoisa rouva puhemies! Ministeri Mykkä-
nen, sanoitte, että on jopa pelon levittämisestä kyse — ei kuitenkaan. Kyse oli ihan asial-
lisesta kysymyksestä tähän massavalvontaan liittyen. Haluamme varmistua siitä, että lain-
säädäntö on riittävän tarkkarajaista ja ettei tällaista kohdentamatonta massavalvontaa syn-
ny. Näihin asioihin varmasti palataan vielä valiokuntakuulemisten ja lausuntojenkin yhtey-
dessä useampaan kertaan.

Mutta kysyisin suojelupoliisin roolista. Suojelupoliisi nyt siirtyy poliisiorganisaatiosta
tiedusteluorganisaatioksi. Tuleeko tämä parlamentaarinen valvonta nyt sitten suojelupolii-
sin kaikkien tehtävien osalta — niin kuin täällä muutaman siteerauksen laitoin ministerei-
den puheista ylös — vai ainoastaan näihin lisääntyviin valtaoikeuksiin? Tähän olisi var-
masti eduskunnan tässä keskustelussa syytä saada hallituksen näkemys, varsinkin kun lau-
teilla on kolme ministeriä.

15.33 Vesa-Matti Saarakkala sin (vastauspuheenvuoro): Arvoisa rouva puhemies! Vuo-
den 2013 jälkeen, kun tätä asiaa on alettu valmistella, on tapahtunut maailmassa hyvin pal-
jon. On Itä-Ukrainan tilanne tullut eteen, meillä on suoranainen kansainvaellus nähty Eu-
rooppaan, meillä on nähty vaikuttamista USA:n vaaleihin, meillä on monenlaisia uusia il-
miöitä, joita aiemmin ei ole ainakaan tässä mittakaavassa ollut. Ja sitten on lisäksi se tilan-
ne, että tässä aivan oikein punnitaan yksityisyydensuojaa versus kansalaisten turvallisuut-
ta, ja se on ihan oikeaa punnintaa, ja myös se, että meillä on viestinnän vapaus ja näin. Mut-
ta ainakin itse näen periaatteessa tämän nykytilanteen näin, että meillä on tällä hetkellä
vapaa kenttä vierailla valtioilla toimia Suomessa, ja se jos mikä on meidän viestinnälle on-
gelmallinen tilanne, ihan yksittäisten kansalaisten viestinnälle noin periaatteellisella tasol-
la. Kun tässä kohennetaan kansallista kykyä, niin se paremminkin edistää meidän yksityi-
syydensuojaa ja viestinnän mahdollisuuksia [Puhemies koputtaa] kuin haittaa niitä.

15.35 Juho Eerola ps (vastauspuheenvuoro): Arvoisa puhemies! Tässä äsken keskusta-
puolueen edustajat omissa debattipuheenvuoroissaan korostivat sitä, että ei ole mistään
hallitus—oppositio-asetelmasta kyse. Olen täsmälleen samaa mieltä, että perussuomalai-
set lämpimin sydämin suhtautuvat tähän tiedustelulakiin esitettyihin muutoksiin, että tältä
osin yhteinen arvopohja on jälleen löytynyt.

Mutta tätä kuitenkin kysyisin, oliko missään vaiheessa mietinnässä ja ajatuksissa, että
perustuslain muuttamisen sijaan voitaisiin käyttää tällaista määräaikaista poikkeusta pe-
rustuslaissa eli saavutettaisiin tavallaan nämä kaikki edut, mitä nyttenkin ollaan hakemas-
sa, mutta sitten, jos olisi tullut ja kun yleensä tulee — ja myöhemmin huomataan, että tulee
— näitä valuvikoja, niin jos oltaisiin tällaisella menettelyllä toimittu, niin nämä oltaisiin
voitu tavallisen lainsäädännön tapaan sitten purkaa eikä olisi siinä tarvittu tällaista laajaa
menettelyä. Tätä kysyn, oliko missään vaiheessa [Puhemies koputtaa] ajatuksissa toimia
näin.
21



Pöytäkirjan asiakohta PTK 9/2018 vp
15.36 Jyrki Kasvi vihr (vastauspuheenvuoro): Arvoisa puhemies! Tiedustelumenetelmi-
en käytön valvontaan ollaan tosiaan perustamassa riippumatonta ulkoista valvontaviran-
omaista, ja hyvä niin. Kyse on kuitenkin suurelta osin aivan samoista tiedonhankintame-
netelmistä kuin rikosten tutkinnassa ja ehkäisyssä käytettävissä pakkokeinoissa. Näiden
pakkokeinojen käytöllä ei ole vastaavaa riippumatonta valvojaa, vaikka niiden luvitukses-
sa ja käytössä on todettu vakavia puutteita. Sisäinen valvonta on pettänyt. Kysynkin oi-
keusministeri Häkkäseltä: voitaisiinko myös pakkokeinolain käyttöä valvomaan harkita
tiedusteluvaltuutettua vastaavaa laillisuusvalvontaviranomaista?

15.36 Markus Mustajärvi vas (vastauspuheenvuoro): Arvoisa puhemies! Minä olen ai-
van vakuuttunut siitä, että vasemmistoliiton eduskuntaryhmän jäsenet ovat tutustuneet näi-
hin hallituksen esityksiin ehkäpä keskimääräistä paremmin. Me emme ole muodostaneet
kantaamme mistään hetken mielijohteesta tai sattumanvaraisesti vaan pitkällisen prosessin
ja punninnan tuloksena, niin että tällainen epäasiallinen leimaaminen on kyllä aivan turhaa.

Sitten näistä sisällöllisistä kysymyksistä: 
Entäpä sellainen henkilö, jota seurataan, jota tutkitaan, ja se henkilö ei tiedä, että hänen

pitäisi tietää? Kaikista näistä menetelmistä ei ole ilmoitusvelvollisuutta, ja sitä ilmoitusvel-
vollisuuttakin voidaan lykätä. Miten semmoinen henkilö voi valvoa omaa etuaan, joka ei
tiedä, että hänen pitäisi tietää?

Sitten tästä suojelupoliisin roolista: ehkäpä oikeusministeri olisi oikea henkilö pohti-
maan sitä, onko outoa se, että se organisaatio valitsee tämän vakoiluvaliokunnan jäsenet,
mutkan kautta ainakin, tai arvioi heidän pätevyyttään ja sitten tämä valiokunta tulee sen ar-
vioitsijan toimia valvomaan.

15.38 Thomas Blomqvist r (vastauspuheenvuoro): Värderade fru talman! Underrättelse-
ombudsmannen ska vara en myndighet med faktisk möjlighet och tillräckliga resurser för
att övervaka att underrättelseverksamheten går rätt till och vid behov kunna ingripa.

Tiedusteluvaltuutetun tulee olla viranomainen, jolla on todellinen mahdollisuus ja tarvitta-
vat resurssit valvoa tiedustelutoimintaa ja tarvittaessa myös puuttua siihen.

Korkein oikeus katsoo lausunnossaan, että tiedusteluvaltuutetulle tulisi aina varata tilai-
suus osallistua lupahakemuksen käsittelyyn. Jotta tiedusteluvaltuutettu voi hoitaa tehtä-
väänsä tehokkaasti, tulisi hänen voida käyttää puheoikeuttaan jo lupaprosessin aikana.
Vaihtoehto on, että tiedusteluvaltuutettu puuttuu esimerkiksi väärien tai harhaanjohtavien
tietojen perusteella haettuun lupaan vasta jälkeenpäin, mikä on usein hidasta. Kysymys
kuuluukin: onko hallitus valmis vielä keskustelemaan, tulisiko tiedusteluvaltuutetulle an-
taa puheoikeus ja valitusoikeus lupahakemuksen käsittelyssä?

15.39 Päivi Räsänen kd (vastauspuheenvuoro): Rouva puhemies! Parlamentaarisen seu-
rantaryhmän jäsenenä on todettava, että käsittely siellä on ollut erittäin hyvähenkistä ja
huolellista, ja siksi luotan, että varmasti täällä eduskunnan valiokunnissa on myös täysi
mahdollisuus tämän edetä samassa hengessä.

Jotta kansalaisilla olisi laaja luottamus tiedusteluvalvontaan, on tärkeää, että kaikki po-
liittiset aatesuunnat ovat tässä valvontavaliokunnassa edustettuina, koska siellä käsitellään
luottamuksellisia asioita, joita ei voi sitten esimerkiksi eduskunnan täysistunossa tai edus-
kuntaryhmissä jakaa muille. Tästä myös parlamentaarisessa seurantaryhmässä oli selkeä
22



Pöytäkirjan asiakohta PTK 9/2018 vp
tahtotila. Lakiesityksen pykälissä tai perusteluissa tätä ei ole kuitenkaan mainittu, ja sen
vuoksi toivon, että valiokunnat mietinnöissään kiinnittäisivät tähän erityistä huomiota. Oli-
si hyvä saada [Puhemies koputtaa] jonkinlainen kirjaus tästä periaatteesta, joka myös tääl-
lä RKP:n eduskuntaryhmän ryhmäpuheenvuorossa otettiin esiin.

15.40 Eero Heinäluoma sd (vastauspuheenvuoro): Arvoisa puhemies! Tässä on kysees-
sä kyllä koko sodanjälkeisen ajan lainsäädännössä merkittävin kokonaisuus, joka radikaa-
listi muuttaa tapaamme suhtautua viestintäsalaisuuteen. Perusteet on täällä eri yhteyksissä
kerrottu. On selvää, että kun suojelupoliisi ja sotilastiedustelu yhdessä ilmoittavat tarpeek-
si 150 henkeä tekemään tätä tutkimusta ja seurantaa, niin ei se ihan pienimittaista enää ole
— 150 henkeä. Sen takia tämän valvonnan pitää olla tosi tarkkaa, että tämä tieto käytetään
oikein, ilmoitetulla tavalla ja sitä tehdään vain silloin, kun siihen on asialliset perusteet ole-
massa. Tämä liittyy suojelupoliisin toimintaan, josta on pitkään keskusteltu, miten supon
valvontaa pitäisi parantaa, että luottamus siihen kaikissa oloissa säilyy. Pidän ihan välttä-
mättömänä, että suojelupoliisin valvonta tässä yhteydessä ratkaistaan pysyvällä tavalla
niin, että luottamus tähän organisaatioon voi säilyä.

15.41 Ilkka Kanerva kok (vastauspuheenvuoro): Arvoisa puhemies! Huomisen päivän
taistelukenttä on tietysti hybridioperaatioissa. Se on informaatiosodankäynnissä, se on tek-
nologian kehittymisessä ja kyberoperaatioissa, joita kaikkia asioita yhdistää tällä hetkellä
ilman muuta tiedustelu — tiedustelu, joka on erittäin riippuvaista ja perustuu erilaisiin di-
gitaalisiin verkostoihin tänä päivänä. Tämä kaikki merkitsee, että meidän täytyy itse omal-
ta osaltamme toimia tavalla, jossa Suomen puolustaminen alkaa huomattavan kaukaa Suo-
men rajojen ulkopuolelta. Tämä on vaativa ja iso kysymys, jossa täytyy ensisijaisen huo-
mion olla Suomen edun turvaamisessa, suomalaisten suojelemisessa, ja samalla katsoa,
että se tapahtuu ihmisoikeusperiaatteita ja ihmisten henkilökohtaista loukkaamattomuutta
koskevalla tavalla. Kysymys on isoista intresseistä. Kyberrikollisuus on tänä päivänä
isompaa kuin huumerikollisuus maailmalla tai ihmiskauppa. Ja ne ovat niin valtavia asioi-
ta, että niiden edessä täytyy Suomen kaltaisella avoimella yhteiskunnalla olla tehokkaat
järjestelmät puolustautua ja toimia suomalaisten suojelemiseksi. Pahuuden valtavirta on
erittäin vahva, [Puhemies koputtaa] ja tämän vuoksi toivon, että tämä asia saadaan hyvässä
poliittisessa yhteisymmärryksessä Suomessa hoidettua valiokuntatyöskentelyn aikana
niin, [Puhemies koputtaa] että eduskunnan kaikki osapuolet voivat siihen olla sitoutumas-
sa.

15.43 Touko Aalto vihr (vastauspuheenvuoro): Arvoisa puhemies! Tiedustelutoiminta
tarvitsee lailliset pelisäännöt. Tarve lainsäädännön uudistamiselle on ilmeinen, ja uskon,
että suurin osa kansanedustajista allekirjoittaa tämän näkemyksen. Meille vihreille on sa-
maan aikaan erittäin tärkeää huolehtia kansalaisten perusoikeuksista. Perustuslain muutta-
minen on poikkeus. Perustuslain kiireellinen muutos on poikkeus poikkeuksen päälle. Vih-
reät edellyttävät näille poikkeuksille erittäin vahvan ja yksilöidyn syyn. Pelkkä yleinen tur-
vallisuushuoli ei riitä, ja todistustaakka on tässä hallituksella. On myös niin, että aikatau-
lukysymykset eivät saa syödä huomiota ensisijaisen tärkeältä sisältökeskustelulta. Maltti
on aina valttia, niin myös tässä asiassa, ja kysymyksiin pitää saada vastauksia. Hutkimisen
sijaan pitää ensin tutkia tarkasti, ja monelta osin näin on toimittukin.
23



Pöytäkirjan asiakohta PTK 9/2018 vp
Esitän muutaman kysymyksen, joihin tahdon saada vielä vastauksia. Ensinnäkin sen,
miten varmistetaan tuomioistuinkäsittelyn tarkkuus ja tuomioistuimen riittävät [Puhemies
koputtaa] resurssit ja osaaminen. Ja toinen kysymys: miten ja millä ehdoin tiedustelutoi-
minnan kautta hankittuja henkilötietoja käsitellään?

15.44 Antti Rinne sd (vastauspuheenvuoro): Arvoisa puhemies! Minusta on todella tär-
keätä, että tämä tiedustelulainsäädännön kokonaisuus saadaan nyt eteenpäin ja sillä taval-
la, että kansalaisten turvallisuus voidaan myöskin tätä kautta osaltaan turvata, taata. On
myös tärkeätä, että tässä löytyy tasapaino perusoikeuksien, erityisesti viestintäsalaisuu-
den, näkökulmasta.

Kaiken tämän, kuten edustaja Heinäluoma kuvasi tätä muutosta, takana täytyy olla sel-
keä parlamentaarinen valvonta, joka kohdistuu nyt nimenomaan suojelupoliisiin kokonai-
suudessaan. Kun tässä keskustelussa on nyt vähän epäselvyyttä ollut siitä, mitä hallitus tar-
koittaa tällä parlamentaarisella valvonnalla suhteessa supoon, niin kysyisin nyt suoraan
ministeri Mykkäseltä ja ministeri Häkkäseltä: Miten tämä kokonaisuus supon osalta on tar-
koitettu toteuttaa? Koskeeko se koko supon toimintaa?

15.45 Li Andersson vas (vastauspuheenvuoro): Arvoisa puhemies! Ministeri Mykkänen,
kukaan täällä ei ole väittänyt, että tiedustelun toimivaltuuksien tarkoitus olisi tarkkailla ta-
vallisia kansalaisia. Mutta ettehän te ministerinä voi sanoa tässä, että tavallisten kansalais-
ten viestejä ei voi joutua tiedustelun piiriin, koska näin kyllä voi käydä ja tulee myöskin
käymään näiden tiedustelutoimivaltuuksien myötä, ja tämä on syytä avoimen keskustelun
hengessä myöskin reilusti todeta.

Mitä tulee kansalaisten tiedonsaantioikeuteen, niin tietoliikennetiedustelun osalta tämä
järjestelmä on nyt rakennettu niin, että mikäli viestintä kuuluu hävittämisvelvollisuuden
piiriin — eli kyse on kahden Suomessa olevan ihmisen välisestä viestinnästä, lähdesuo-
jaan kuuluvasta viestinnästä tai kansallisen turvallisuuden kannalta epäolennaisesta vies-
tinnästä — niin silloin tämä tieto hävitetään ja kohteelle ei ilmoiteta siitä, että tämä viesti
on avattu tiedustelutoiminnan puitteissa. Eli, ministeri Mykkänen, onko teidän mielestän-
ne kansalaisten tiedonsaantioikeus näin riittävällä tasolla, koska tämähän tarkoittaa sitä,
että viattomiin kansalaisiin kohdistuvista hudeista ei tulla saamaan tietoa?

15.46 Anna-Maja Henriksson r (vastauspuheenvuoro): Värderade talman, arvoisa puhe-
mies! Det är alldeles klart att vi behöver en ny spaningslagstiftning i Finland. Vi ligger ef-
ter, och vi kan inte tro att världen är så god att vi inte skulle behöva uppdatera oss till en
modern nivå. Det måste vi göra. Men, värderade talman, frågan är också om det finns till-
räckliga argument för att det här nu ska behandlas i brådskande ordning.

Eli, arvoisa puhemies, on aivan selvää, että me tarvitsemme uuden lainsäädännön. Meidän
pitää olla ajan tasalla, sitä me emme tällä hetkellä ole, ja sen takia tämä paketti on hyvä nyt
saada eduskuntaan. Itse olen myös hyvin tyytyväinen siihen työhön, mikä on parlamentaa-
risessa seurantaryhmässä tehty. Mutta kysymys nyt kuuluu näin: kun perustuslakivalio-
kunta on linjannut, että perustuslain kiireellistä muuttamismenettelyä ei tulisi käyttää muu-
toin kuin pakottavissa tilanteissa, niin millä tavalla voitte, hallitus, nyt esittää meille, että
nyt on pakottavasta tilanteesta kyse?
24



Pöytäkirjan asiakohta PTK 9/2018 vp
15.47 Mika Niikko ps (vastauspuheenvuoro): Arvoisa puhemies! Suomea ja sen kansa-
laisia koskevat turvallisuusuhat tulee saada ajoissa selvitettyä, se on itsestäänselvä asia.
Suomihan ei ole mikään lintukoto, ja eduskunnan tulee lisätä tiedonhankintavaltuuksia.
Kuitenkin on syytä kysyä, että kun lakiehdotuksen mukaan viestintäsalaisuuden voisi rik-
koa, jos on kyse toiminnasta, joka vakavasti uhkaa kansallista turvallisuutta, niin olisiko
syytä pohtia sitä, voisiko siviilitiedustelun lisäämisen rajata tarkemmin, esimerkiksi katta-
maan vain terrorismin, väkivaltaisen uhan tai valtiopetokset. Tällöinhän me voisimme sul-
kea pois sen teoreettisen tilanteen, että pykälää käytettäisiin mielipidevapauden rajoittami-
seen. Vaikka me nyt olemme tätä mieltä, että näin ei tule käymään, niin yhteiskunta muut-
tuu ja eri aikoina tämä laki tulee tarkoittamaan eri asioita. Ja itse olen huolissani siitä, voi-
taisiinko tätä edes teoreettisella tasolla myöhemmin ruveta käyttämään väärin. [Eduskun-
nasta: Ei voi!]

15.48 Johanna Ojala-Niemelä sd (vastauspuheenvuoro): Arvoisa rouva puhemies! Kun
toiminta tapahtuu salaisuuksien sermin takana, kontrollin ja valvonnan on oltava kunnos-
sa. Tiedonhankintakeinojen valvontajärjestelmät ovat keskeisiä perusoikeuksien toteutu-
misen kannalta, ja on oltava sellaiset resurssit, että tiedustelutoiminnan lainmukaisuutta on
mahdollista seurata tarkasti, jopa jokaisen yksittäisen tuomioistuimeen tulevan tiedustelu-
pyynnön osalta. Myös suojelupoliisi tulee asettaa laajan parlamentaarisen valvonnan pii-
riin normaalin länsimaiden käytännön mukaisesti, ja laillisuusvalvonnan ja parlamentaari-
sen valvonnan työnjaon on oltava selkeä.

Minusta tässä esityksessä on kirkkaana nyt pidettävä mielessä, että ensin tämän sisällön
on oltava lähtökohtaisesti kunnossa ja sen jälkeen on sitten arvioitava tämän esityksen kii-
reellisyys. Ja tähän me nyt, toivottavasti, kaikki annamme perustuslakivaliokunnalle työ-
rauhan.

15.49 Pertti Salolainen kok (vastauspuheenvuoro): Arvoisa puhemies! Aluksi kiitos
edustaja Töllille hyvän työn vetämisestä, kiitos paljon.

Tässä on aikaa vähän käytettävissä, joten kiinnitän huomiota vain yhteen asiaan eli sii-
hen, mitenkä supoa sitten valvotaan. Tähän asti täällä eduskunnassa monet valiokunnat,
puolenkymmentä valiokuntaa, ovat valvoneet supoa. On sanottava, että se valvonta on ol-
lut hyvin köykäistä ja tärkeätkään asiat eivät ole tulleet valiokuntien tietoon. No, nyt on ky-
symys siitä, että tämä valvonta siirtyy tiedusteluvalvontavaliokunnalle, joka sitten pystyy
syvällisemmin paneutumaan näihin kysymyksiin, mutta korostan: myöskin salaisesti. Sitä
tietoa ei vuoda sieltä mihinkään ulkopuolelle. Nyt herätän kysymyksen siitä — ja tätä pitää
pohtia nyt sitten jatkossa täällä eduskunnassa eri valiokunnissa ja perustuslakivaliokunnas-
sa — millä tavalla taataan se, että näille tähän asti tietoa saaneille valiokunnille tulee myös-
kin jatkossa tietoa, ja millä tavalla tulee, millä salaisuusasteella ja niin poispäin. [Puhemies
koputtaa] Tämä on erittäin tärkeä kysymys, ja sitä täytyy huolellisesti pohtia. Täällä on
erinomaisen perustellusti nostettu näitä kysymyksiä esille, ja siksi ne on käsiteltävä hyvin
huolellisesti.

15.51 Sirkka-Liisa Anttila kesk (vastauspuheenvuoro): Arvoisa rouva puhemies! Val-
tion tärkein tehtävä on huolehtia kansalaistensa turvallisuudesta, ja tästä syystä hallitus on
antanut eduskunnalle tiedustelulainsäädäntöpaketin, ja siitä lausun lämpimän kiitoksen.
Tämä olisi tarvittu jo paljon aikaisemmin, niin kuin täällä on todettu, mutta toivon, että nyt
25



Pöytäkirjan asiakohta PTK 9/2018 vp
todella löytyy prosessi, jolla tämä saadaan vietyä päätökseen tällä vaalikaudella, koska
kiistatta on tosiasia se, että me tässä tilanteessa sen tarvitsemme.

Julkisessa keskustelussa liitetään tämä tiedustelulainsäädäntö usein massavalvontaan,
jolla tarkoitetaan siis kaiken tietoliikenteen seuraamista. Nyt kuitenkin täällä eduskunnan
käsittelyssä olevassa tiedustelulaissa ei sallita kohdentamatonta ja kaiken kattavaa massa-
valvontaa. Tämä virhe minusta pitää nyt kaikkien muistaa, ettemme itse levitä sellaista tie-
toa, joka ei pidä paikkaansa. Minkä takia me luomme sellaisia uhkakuvia, joille ei ole ka-
tetta? Sen takia me jokainen olemme nyt vastuussa siitä, että tästä myöskin oikein kerro-
taan, ja toivon vielä kerran, että yhdessä täällä sovitaan, koska kysymys on kansalaisten
turvallisuuden takaamisesta jatkossakin.

15.52 Maria Guzenina sd (vastauspuheenvuoro): Arvoisa puhemies! Edustaja Tölli osui
omassa puheenvuorossaan asian ytimeen.

Turvallisuus syntyy monien asioiden summana. Esimerkiksi se, että puututaan yhteis-
kunnallisten uhkien juurisyihin, on hyvin tärkeää. Elämäänsä lähtökohtaisesti tyytyväiset
ja yhteiskuntaansa luottavat ihmiset eivät koe tarvetta vahingoittaa yhteisöään. Mutta kan-
sallinen ja kansalaisten turvallisuus ei tänä päivänä riipu ainoastaan siitä, miten hyvän yh-
teiskunnan me onnistumme rakentamaan. Monimutkaistuneessa maailmassa kansallista ja
näin ollen myös kansalaistemme turvallisuutta on vahvistettava niitä uhkia vastaan, joita
voidaan nyt keskustelussa olevalla lainsäädännöllä parantaa.

Perustuslakivaliokunnan jäsenenä en voi olla vastaamatta täällä esitettyyn huoleen, että
perustuslakivaliokunnan työ politisoituisi tämän lain käsittelyssä. Ainakin omassa ryhmäs-
säni perinteenä on, että perustuslaillisia näkökulmia arvioitaessa kuunnellaan asiantuntijoi-
ta, punnitaan kokonaisuuden kaikki puolet ja tehdään sen perusteella päätös jatkotoimista.
Suomi tarvitsee tasapainoisen [Puhemies koputtaa] ja ajantasaisen tiedustelulainsäädän-
nön, ja jotta tähän päästään, pitää valiokuntien saada tehdä työnsä sen vaatimalla vakavuu-
della. 

15.53 Sari Essayah kd (vastauspuheenvuoro): Arvoisa rouva puhemies! Kuten tuossa
kristillisdemokraattien ryhmäpuheenvuorossa tuotiin esille, meidän ryhmämme tukee näit-
ten lakien pikaista voimaansaattamista. Viime hallituskaudellahan kristillisdemokraattien
ja RKP:n ministerit yrittivät näitä lakeja viedä eteenpäin, mutta silloiset hallituksen voima-
suhteet eivät antaneet myöden.

Oikeusministeri hyvin kertoi siitä, että ylimpien laillisuusvalvojien ja toisaalta sitten eri-
tyisvaltuutettujen suhteet säilyvät, mutta olisin halunnut kysyä vielä oikeusministeriltä:
näettekö, että esimerkiksi tietosuojavaltuutetun ja toisaalta sitten tiedusteluvaltuutetun toi-
mialoissa voisi olla jonkunlaista rajankäynnin selkeyttämistä, koska tällä hetkellähän ym-
märtääkseni myöskin tietosuojavaltuutetulla on sekä suojelupoliisin että Puolustusvoimi-
en tietojärjestelmiin välillinen tarkastusoikeus?

15.54 Krista Kiuru sd (vastauspuheenvuoro): Arvoisa puhemies! Aivan alkuun haluan
kiittää kaikkia niitä, jotka ovat olleet tässä prosessissa mukana, eli parlamentaarisessa työs-
sä on seurattu tätä uudistusta hyvin.

Mutta ongelma lienee se, että tällä parlamentaarisella ryhmällä ei ole ollut valtaa ohjata
tätä uudistusta ja siltä osin vielä asioita on auki. Minusta rehellistä olisi tässä keskustelussa
myöntää, että siinä, missä tiedustelulainsäädäntöä tarvitaan tähän maahan, pitää myöskin
26



Pöytäkirjan asiakohta PTK 9/2018 vp
tehdä tämä työ huolella niin, että me tiedämme, mitä olemme tekemässä. Tiedustelulle täy-
tyy löytää yhteisymmärryksen kautta selkeärajaisuus ja täsmällisyys, ja näitä asioita on
syytä vielä tässä prosessissa hioa.

Ja se, joka uskaltaa sanoa, että tämä työ on jo tehty, varmasti erehtyy siinä, että tähän ko-
konaisuuteen liittyy vielä paljon osia, joista valvonta on aivan ratkaiseva, sillä meidän pi-
tää tässä yhteydessä varmistaa, että yksittäisille viranomaisille, yksittäisille henkilöille ei
anneta liikaa valtaa yli ihmisten perusoikeuksien. Tätä kuviota pitää hioa vielä, [Puhemies
koputtaa] jotta voimme olla tyytyväisiä kokonaisuuteen. 

15.55 Olli-Poika Parviainen vihr (vastauspuheenvuoro): Arvoisa rouva puhemies! Pai-
navat perusteet tiedustelulakien uusimiselle ovat olemassa, ja tämä lakiesityspaketti on pa-
rantunut merkittävästi vielä matkan varrella, kun sitä on parlamentaarisesti työstetty, vaik-
ka monia kysymyksiä totta kai edelleen on.

Korostaisin sitä, että annamme valiokunnille nyt aikaa tehdä työn kunnolla, kuulla kaik-
ki mahdolliset asiantuntijat ja vetää sitten johtopäätökset, jotta saamme nämä lait mahdol-
lisimman vedenpitäviksi.

Sellaiseen yksityiskohtaan puuttuisin, että kun tietoverkkotiedustelua perustellaan, niin
Turun puukotusten kaltaisia traagisia tapauksia ei kannattaisi käyttää esimerkkinä, koska
esimerkiksi siitä tapauksesta oli jo puoli vuotta etukäteen ilmoitettu poliisille, ja olisi ehkä
voitu estää tapaus, jos olisi reagoitu ihan perinteisinkin keinoin. Mutta tämä on yksityis-
kohta. Olennaista on nyt se, että me opimme muiden maiden tilanteista ja että me saamme
Suomeen tiedustelulait, jotka ovat vedenpitäviä.

15.57 Jaana Pelkonen kok (vastauspuheenvuoro): Arvoisa rouva puhemies! Vierastais-
telijailmiö, Suomeen kohdistuva laiton vakoilu, kybervakoilu ja hybridivaikuttaminen ovat
vain yksiä esimerkkejä Suomen kansallista turvallisuutta uhkaavista asioista. Monessa pu-
heenvuorossa on tänään hyvin tuotu esiin se, että Suomen tiedustelulainsäädäntö on pahas-
ti jäljessä muiden eurooppalaisten maiden vastaavista ja olemme aivan liian riippuvaisia
muilta mailta saatavista tiedustelutiedoista. Tarvitsemme kipeästi tätä esitettyä tiedustelu-
lainsäädäntökokonaisuutta ja myöskin kiireellisesti, ja kysyisin paikalla olevilta ministe-
reiltä: miten ongelmallisena näette sen, ettei tätä ehdotettua kokonaisuutta vietäisi kiireel-
lisenä läpi, ja miten se vaikuttaa lainsäädännön aikatauluihin?

15.57 Antti Lindtman sd (vastauspuheenvuoro): Arvoisa puhemies! Suomi tarvitsee
ajantasaisen tiedustelulainsäädännön. Kansalaisen oikeudesta turvallisuuteen ja yksityi-
syyteen, näiden kahden keskeisen, perustavaa laatua olevan oikeuden tasapainosta on nyt
kyse. Uskon, että tässä salissa, niin kuin on käynyt selväksi, on yhteinen ymmärrys siitä,
että tarvitsemme ajantasaisen tiedustelulainsäädännön, mutta miten nämä kaksi perusta-
vaa laatua olevaa oikeutta sovitetaan yhteen, siitä tässä on kyse. Jotta tässä voidaan onnis-
tua, vahvat oikeudet tarvitsevat vahvaa valvontaa. Ei riitä, että valvotaan sitä, miten tietoja
kerätään. Pitää myös valvoa sitä, miten niitä käytetään.

Arvoisat ministerit Häkkänen ja Mykkänen, ilman supon valvontaa ei tule uusia tiedus-
teluoikeuksia. Supo on saatava kokonaisuudessaan valvontaan. Kyse on paitsi laillisuus-
valvonnasta, ennen kaikkea parlamentaarisesta valvonnasta. Tässä yhteydessä on ratkais-
tava kysymys supon parlamentaarisesta valvonnasta — koko supon.
27



Pöytäkirjan asiakohta PTK 9/2018 vp
15.59 Kimmo Kivelä sin (vastauspuheenvuoro): Arvoisa puhemies! Liikumme poliitti-
sesti herkällä alueella. Tarvitaan syvällinen analyysi ja keskustelua. Tällaisten asioitten kä-
sittelyä täällä eduskunnassa ei voida ohittaa olankohautuksella. Kuten lain valmistelu on
ollut huolellista, myös eduskuntakäsittelyn, ja nimenomaan näiden kipukohtien osalta, pi-
tää olla huolellista. Tällaisen lainsäädännön tarkoitus ei tietenkään voi olla joidenkin taho-
jen vallan pönkittäminen, vaan tavoitteena tulee olla demokraattisen yhteiskunnan toimin-
taedellytysten turvaaminen. Tarvitaan esimerkiksi keskustelua, missä on viitattu Supon
valvontaan, mutta ollaan sitten myös kaiken aikaa realisteja eikä levitetä mitään tarpeetto-
mia huhuja ja pelkoja. Eivät tiedusteluviranomaisia missään olosuhteissa kiinnosta koti-
rouvien ja talonmiesten salaiset suhteet.

16.00 Aila Paloniemi kesk (vastauspuheenvuoro): Arvoisa rouva puhemies! Massaval-
vonnan epäily värittää ja vääristää mielestäni julkista keskustelua, ja tämä siitäkin huoli-
matta, että perustuslakimme ei salli massavalvontaa eikä tämä lakiesitys sisällä sitä lain-
kaan. Minä haluaisin kysyä ministereiltä: mitä järkeä ylipäätään Suomen kaltaisen pienen
valtion olisi harjoittaa massavalvontaa, kohdistamatonta viestiliikenteen valvontaa? Ja toi-
nen kysymys, yhtä tärkeä: millä ihmeen resursseilla sellainen voitaisiin tehdä? Tiedän, että
suurvallat voivat laittaa kymmeniä kymmeniä miljardeja tämäntyyppiseen toimintaan,
mutta Suomi on aika pieni, varmaan ei laiteta siihen massavalvontaan nyt rahaa.

16.00 Kari Tolvanen kok (vastauspuheenvuoro): Arvoisa puhemies! Elämä, henkilökoh-
tainen koskemattomuus, vapaus ovat perustuslaissa suojattuja oikeushyviä, ja itse asiassa
parhaimmillaan tällä tiedustelulainsäädännöllä pystytään turvaamaan nämä perusoikeu-
det, parhaimmillaan pelastamaan ihmisen elämä, ihmisen henki. Tässä hieman nakerre-
taan yksityisyydensuojaa, joka on myös perustuslaissa turvattu oikeus, mutta jos vertaam-
me näitä kahta intressiä, niin kyllä minä ainakin kallistun siihen, että tämä tiedustelulaki
voidaan säätää.

Tässä ei ole kyse massavalvonnasta, se on hyvä muistaa. On tarkoin säädettyjä kriteere-
jä. Valvontaa on ennalta, sekä reaaliaikaista että jälkikäteistä, ja valvojia itse asiassa ovat
perinteiset Helsingin käräjäoikeus, oikeuskansleri, oikeusasiamies, on sisäistä laillisuus-
valvontaa, sekä sen lisäksi tulee tämä tiedusteluvaltuutettu, joka voi ääritapauksissa jopa
keskeyttää operaation — todella, todella laajat valtuudet — sekä tänne tulee myös tiedus-
teluvalvontavaliokunta. Minä en keksi enää valvojia lisää. Niitä pitää olla, mutta keksitte-
kö te, oikeusministeri, millä tavalla enää voidaan valvontaa tehostaa?

16.02 Tytti Tuppurainen sd (vastauspuheenvuoro): Arvoisa rouva puhemies! Esitysko-
konaisuus on perusteltu ja tarpeellinen. Suomeenkin kohdistuu uudenlaisia turvallisuusuh-
kia: kyberhyökkäykset, hybridisodankäynnin muoto, tai vaikkapa väkivaltaiset poliittiset
ääriliikkeet niin kuin Pohjoismainen vastarintaliike, Krimin kriisi — nämä kaikki peruste-
levat sitä, että päivitämme tiedustelulainsäädännön ajan tasalle.

Kysymys on toisaalta, toisessa vaakakupissa, myös kansalaisten suojasta yksityisyyteen
ja perusoikeuksiin. Tämä on eräänlaista tasapainoilua, ja meidän lainsäätäjien tehtävä on
huolehtia, ettei tässä mennä överiksi. En halua mitenkään ylikorostaa tätä massavalvonnan
mahdollisuutta, mutta se on käytävä huolella läpi, että tiedusteluvaltuudet ovat tarkkarajai-
sia ja oikein kohdennettuja ja kerättyjen tietojen käyttöä valvotaan oikein. Tämä on asia,
28



Pöytäkirjan asiakohta PTK 9/2018 vp
johon meidän kansanedustajien täytyy paneutua ja johon eduskunnalla täytyy olla riittä-
västi aikaa paneutua.

Sitten tämä varsinainen säätämisjärjestys: on perustuslakivaliokunnan asia päättää siitä,
ja me menemme eduskunnassa sisältö edellä.

16.03 Arja Juvonen ps (vastauspuheenvuoro): Arvoisa rouva puhemies! On varmasti
niin, että terrorismia ja rikollisuutta suunnitellaan tänä päivänä etänä, ja siinä mielessä on
hyvin tärkeää, että koska rikoksia ei suunnitella Suomessa vaan se tapahtuu jossakin
muualla, lainsäädäntöä tarkastetaan.

Täällä ovat monessa ryhmäpuheessa nousseet esille yksilönsuoja ja massavalvonta. Mi-
tenkä tavallinen ihminen voi sitten joutua valvonnan tai tiedustelutoiminnan kohteeksi?
Voisivatko ministerit tähän vastata, onko se todellinen uhka? Nimittäin kyllä kansalaisten
huoli on se — ja sen minä haluan tänne tuoda, ei se ole vähäinen, ja on hyvä, että siitä kes-
kustelua käydään — millä tavalla tämä laki mahdollisesti vaikuttaisi kansalaisen yksityi-
syydensuojaan. Tietosuojavaltuutettu Reijo Aarnio on antanut tästä lakiesityksestä kritiik-
kiä ja maininnut muun muassa sen, että laki sallisi mahdollisuuden koneellisesti tutkia
Suomen rajat ylittävää viestintää jopa silloin, kun konkreettista rikosepäilyä ei ole. Miten
tämä asia on, ja mitenkä te turvaatte, että tavallisille kansalaisille ei tästä asiasta aiheudu
ongelmia?

16.04 Antti Kaikkonen kesk (vastauspuheenvuoro): Arvoisa puhemies! Tässä on kyse
siitä, että viranomaisilla pitää olla toimivat työkalut, joilla havaitaan mahdolliset uhat ja
kyetään myös torjumaan niitä. Suomi ei voi olla riippuvainen muiden maiden antamista
tiedonmuruista. On tärkeää huomioida tätä uudistusta tehtäessä, että perus- ja ihmisoikeu-
det turvataan. Tiedustelutoiminnan valvonnan tulee olla tarkkarajaista. Poliisivaltiota
emme ole luomassa, ei sitä varmasti kukaan halua.

Arvoisa puhemies! Jos tässä olisi kyse tavallisen mattimeikäläisen sähköpostien urkki-
misesta, keskusta ei voisi tätä lakia olla tukemassa. Siitä ei ole kysymys. Tavallisen kansa-
laisen ei tarvitse olla huolissaan. Jos jonkun huolissaan pitää tästä laista olla, niin ehkä sit-
ten vakavaa rikosta suunnittelevan terroristin.

Arvoisa puhemies! Tämä laki tarvitaan. Se parantaa Suomen ja suomalaisten turvalli-
suutta. Siksi sitä tarvitaan, siksi se on välttämätön. Ja mitä ennemmin, sen parempi.

16.05 Pauli Kiuru kok (vastauspuheenvuoro): Arvoisa rouva puhemies! Tässä lakipake-
tissa on kiinnitetty ihan aiheellisesti laajasti huomiota valvontaan, ja yksi osa-alue siinä on
tiedusteluvalvontavaliokunnan perustaminen eduskuntaan. Siihen on tulossa puhemies-
neuvoston ehdotus, jossa tarkennetaan eduskunnan työjärjestystä. Nyt joissakin puheen-
vuoroissa on hieman tullut sellaista sävyä, että suojelupoliisi olisi se toimielin, joka päät-
tää tämän tiedusteluvalvontavaliokunnan kokoonpanon. [Markus Mustajärvi: Ei vaan arvi-
oi!] Eli pyytäisin tässä yhteydessä ministeri Häkkästä kertomaan ihan tarkasti, miten se
prosessi menee, kuka valitsee, kuka antaa lausunnon ja kuinka monta henkilöä siellä valio-
kunnassa istuu.

Toinen kysymys koskee sitten tietoa, joka saattaa tulla suojelupoliisin tietoon, eli yritys-
vakoilua. Minkälaiset valtuudet suojelupoliisilla on antaa yritykselle tietoa tilanteessa, jos-
sa suojelupoliisi huomaa, että yritys on laajan kansainvälisen vakoilun alla? [Eduskunnas-
ta: Hyvä kysymys!]
29



Pöytäkirjan asiakohta PTK 9/2018 vp
16.06 Joona Räsänen sd (vastauspuheenvuoro): Arvoisa puhemies! Tarve lainsäädännöl-
le on selvä, ja samalla varmaan on kohtuullisen selvä tarve sille, että tämä paketti käydään
huolella tässä talossa läpi. Tältä osin voi kuitenkin ajatella niin, että on varmaan sellaisia
kysymyksiä, joita nyt pitäisi hieman täsmentää, ja nostan nyt yhden sellaisen esille.

Tässä paketissa mahdollistetaan nyt myös sitten täällä siviilitiedustelun puolella ulko-
maantiedustelu, ja ulkomaantiedustelusta päätöksen tämän lainsäädäntöpaketin perusteel-
la tekisi siis suojelupoliisin päällikkö. Siis suojelupoliisin päällikkö tekisi päätöksen siitä,
lähdetäänkö ulkomaille tiedustelemaan. Nyt olisin kyllä kysynyt ministereiltä, onkohan
tämä nyt ihan loppuun asti mietitty, koska aivan varmaa on se, että sitten kun tästä tiedus-
telusta jäädään siellä ulkomailla kiinni, niin kyllä löysät on poliitikkojen housuissa, ei sen
suojelupoliisin päällikön. Tältä osin olisi hyvä kyllä kuulla vielä selvitys, olisiko tämä syy-
tä miettiä vielä uudestaan.

16.07 Hannu Hoskonen kesk (vastauspuheenvuoro): Arvoisa rouva puhemies! On syytä
muistaa se, että kaiken julkisen toiminnan tulee perustua lakiin ja lakia on tarkoin nouda-
tettava, ja tässä asiassa on kysymys nimenomaan siitä, että viranomaisille annetaan mah-
dollisuus sekä sotilaspuolella että siviilipuolella valvoa tietoverkkoja siltä osin kuin on tar-
vetta.

On syytä muistaa sekin, kun täällä monessa puheenvuorossa on esitetty, että yksityisten
ihmisten sähköposteja lähdetään seuraamaan: se ei pidä paikkaansa. Tähänhän tarvitaan
tuomioistuimen lupa ja vakava rikosepäily. [Välihuutoja — Krista Kiuru: Ei tarvita!] —
Jos naapuri lähettää viestiä vaikka edustaja Kiurulle, niin se ei varmasti ketään poliisia
kiinnosta. Kyllä siinä pitää olla vahva epäily ja perustelu siitä, että saadaan tällaiset vaka-
vat tapaukset seulottua sieltä pois, ja nimenomaan kansalaisten turvallisuudesta tässä on
kysymys.

Jos ajatellaan tilannetta, että joku rikollinen tai terroristi suunnittelee Suomeen iskua,
niin siinähän käydään ihmisen turvallisuuteen rankasti kiinni, eli kyllä Suomen viranomai-
silla pitää olla keinot, että näitä asioita voidaan tutkia etukäteen ja estää tällaiset törkeät ri-
kokset.

16.09 Li Andersson vas (vastauspuheenvuoro): Arvoisa puhemies! Mielestäni on nyt
syytä selkeyttää pari asiaa ennen kaikkea hallituspuolueiden kansanedustajille.

Tiedustelutoiminnan yksi keskeinen muutos, joka tapahtuu tämän lainsäädäntökokonai-
suuden myötä, on se, että näiden salaisten tiedonhankintakeinojen käyttö kytketään irti ri-
kosepäilystä. Eli tiedustelussahan on kyse tiedonsaannista, tiedonhankinnasta, sellaisesta
toiminnasta, jonka arvioidaan vakavasti uhkaavan kansallista turvallisuutta.

Samaten kehotan hallituspuolueiden edustajia luopumaan tästä massavalvonta-sanasta.
Sitä ei ole oppositio tässä käyttänyt, eikä kukaan ole väittänyt, että tämä toiminta koskisi
kaikkien kansalaisten toimintaa verkossa. 

Mistä tässä sen sijaan on kyse, edustaja Juvonen esimerkiksi: On tosiaankin kyse mah-
dollisuudesta koneen avulla valvoa rajat ylittävää verkkoliikennettä tietyssä verkon osas-
sa, johon tuomioistuin on antanut luvan. Voiko tämän tiedon joukossa olla mattimeikäläis-
ten, tavallisten mattimeikäläisten, viestejä? Voi. Voiko tämän tiedon joukossa olla esimer-
kiksi lähdesuojan alaista materiaalia? Voi.
30



Pöytäkirjan asiakohta PTK 9/2018 vp
16.10 Pekka Haavisto vihr (vastauspuheenvuoro): Arvoisa puhemies! On erittäin tär-
keää, että puhumme turvallisuudesta ja mietimme tätä myöskin kansalaisen tietoturvan
kannalta. Tietoturva on myöskin osa turvallisuutta: Kansalaiset omistavat omat tietonsa,
eivät ne ole valtion omaisuutta lähtökohtaisesti. Tämä on erittäin tärkeä periaate. Sitten jos
tätä periaatetta lähdetään murtamaan, on hyvin tärkeää, että pidämme oikeussuojasta kiin-
ni. Aina kun viranomaisten valtuuksia lisätään, tulee myöskin väärinkäytöksiä, se täytyy
tässä salissa nyt jo sanoa: joku viranomainen tulee väärinkäyttämään täällä annettuja val-
tuuksia. Ja sitten tulee kysymys siitä, miten tätä kontrolloidaan. 

Nyt on ehdotettu tiedusteluvalvontavaliokuntaa ja tiedusteluvaltuutettua, mutta minua
hieman näissä arveluttaa tämä suojelupoliisin kaksoisrooli. Voin kuvitella tulevaisuudessa
jonkun aktiivisen kansanedustajan, jonka huomio kiinnittyy suojelupoliisin toimintaan, ja
sitten suojelupoliisi on se, joka antaa hänestä turvallisuusselvityksen, voiko hän olla tie-
dusteluvalvontavaliokunnan jäsen. Mielestäni tässä on tietty ristiriita. Tätä pitäisi vielä täs-
sä eduskunnassa harkinta.

16.11 Päivi Räsänen kd (vastauspuheenvuoro): Arvoisa rouva puhemies! Edustaja Kari
nosti puheessaan esiin kysymyksen, voisiko suojelupoliisin koko toiminta tulla tämän pe-
rustettavan tiedusteluvalvontavaliokunnan valvontaan, ja toivon, että ministerikin vastaisi
tähän kysymykseen. Nimittäin itse en näkisi siinä yhtään mitään ongelmaa. [Vasemmalta:
Kiitos! Hyvä!]

Poliisin salaisia pakkokeinoja ja tiedonhankintaa tekevät tosin muutkin poliisiyksiköt
kuin suojelupoliisi, ja meillähän on aika tuore esimerkki siitä, miten Helsingin huumepo-
liisin tietolähdetoiminnassa esiintyneet epäkohdat osoittivat, että valvomatonta poliisitoi-
mintaa ei saa olla eikä tule olla. Ja sama koskee tietenkin myös suojelupoliisia, jossa ei ole
näitä ongelmia kylläkään sillä tavoin esiintynyt kuin huumepoliisissa.

Lakipykälässä puhutaan tiedustelutoiminnasta valvontavaliokunnan kohdalla, ja sitä ei
ymmärtääkseni millään tavalla ole rajattu pelkästään näihin uusiin valtuuksiin vaan se voi
koskea kyllä juuri kaikkia näitä tiedustelutoiminnan osia.

Toinen varapuhemies Tuula Haatainen: Sitten annan ministereille vastauspuheenvuo-
rot, 2 minuuttia. — Ministeri Mykkänen, olkaa hyvä.

16.12 Sisäministeri Kai Mykkänen (vastauspuheenvuoro): Arvoisa puhemies! Erittäin
paljon relevantteja, tärkeitä asioita, ja kaikkeen en varmasti ehdi vastata. Sanon, että tässä
on myöskin tarkoitus keskustelutilaisuus tarjota kansanedustajille 1.3. tästä lainsäädännös-
tä, silloin toivottavasti jatketaan monenkin kanssa.

Tärkeä kysymys, johon edustajat Henriksson ja Pelkonen ja muutama muukin viittasi-
vat: mikä on se pakottava syy? No, tässä kyllä suosittelen katsomaan ympärille ja myös nii-
hin perusteisiin, joita täällä jo tuotiin esille, että kyllä meidän riskiympäristömme on aivan
toisenlainen kuin kymmenen vuotta sitten. Verkoissa tapahtuvan uhkan määrä on aivan toi-
senlainen, ja valitettavasti myös terrorismin uhka on aivan toisenlainen. Tästä syystä tätä
on nyt 2,5 vuotta valmisteltu, ja sen takia olisi hyvä, että mahdollisimman nopeasti pääs-
tään myös käyttämään, koska kyllä minusta jokainen uhri, joka esimerkiksi terroritekoon
joutuu Suomessa, myös jokainen kyberpommi, joka on asetettu vaikkapa suomalaisen vi-
ranomaisen järjestelmiin sen takia, ettei sitä ole pystytty ehkäisemään ajoissa, on liikaa.
Totta kai lainsäädäntö täytyy tarkkaan ja huolella täällä tutkia, sitä en tällä tarkoita ollen-
31



Pöytäkirjan asiakohta PTK 9/2018 vp
kaan, ja se on eduskunnan arvioitava, miten se voidaan käytäntöön ja toimeenpanoon lait-
taa.

Edustaja Parviaiselle myös täytyy sanoa, että ymmärrän, että kukaan ei voi luvata, mi-
ten olisi tapahtunut vaikkapa Turun iskun osalta, jos tämä kapasiteetti olisi ollut käytössä,
mutta kyllä nimenomaan se, mitä tiedustelulainsäädännöllä haetaan, olisi voinut mahdol-
listaa sen, että Turun vinkin merkittävyys olisi havaittu aikaisemmin, olisi pystytty huo-
maamaan, että tässä on nyt jotain, johon täytyy keskittyä. Olisi ehkä voinut löytyä jotain,
mutta kukaan ei tietysti tiedä tarkkaan. En väitä, että olisi voitu ehkäistä, se olisi vastuut-
tomasti myös sanottu.

Andersson kysyi, mitä tehdään suodatuksen myötä ikään kuin hävitettäviksi todetuille
tiedoille. Kyllä silloin, kun ne kulkevat ihmissilmän manuaalisen tarkastelun läpi, siitä on
pääsääntöisesti ilmoitettava, vaikka olisi kyse siis sivullisista, jos se ilmoittaminen ei ai-
heuta kansallisen turvallisuuden vaarantamista, niin kuin pääsääntöisesti ei tapahtuisi.

Tiedustelutoiminnan kautta hankittujen henkilötietojen käsittelystä kysyi erityisesti
edustaja Aalto. Supolla on siis suljettu tietojärjestelmä irti muusta poliisista, ja kaikki, joka
on kansallisen turvallisuuden kannalta epärelevanttia, hävitetään heti.

Edustaja Kari ja monet muut liittivät sitten tähän tiedusteluvaliokunnan yleiseen valvon-
taoikeuteen koskevan kysymyksen. Ensinnäkin valiokunnilla on tietysti perustuslakiin pe-
rustuva tiedonsaantioikeus aina, ja tiedusteluvaliokunnalle on kaavailtu oikeutta salassapi-
tosäännösten estämättä saada viranomaisilta tarvitsemansa tiedot. Miten tämä tiedustelu-
valiokunnan täsmällinen tehtävä, valtuutus, määritellään, on nyt eduskunnassa tehtävää
prosessia, joka täällä sitten tarkentuu.

Räsäselle: Päätöksen ulkomaantiedustelusta tekee tosiaan supon päällikkö myös siksi,
että käräjäoikeuksilla ei ole toimivaltaa ulkomailla tapahtuvaan toimintaan. Silloin kun
tämä liittyy ulkopoliittisesti merkittäviin kysymyksiin, sitä käsitellään kyllä, valmistellaan
tasavallan presidentin, [Puhemies koputtaa] valtioneuvoston kanslian, ulkoministeriön yh-
teistyössä aivan normaalisti, [Puhemies: Aika!] mutta se ei ole käräjäoikeuksien toimival-
lassa olevaa asiaa.

Toinen varapuhemies Tuula Haatainen: Haluaako ministeri Häkkänen vastata? — Ol-
kaa hyvä, 2 minuuttia.

16.15 Oikeusministeri Antti Häkkänen (vastauspuheenvuoro): Arvoisa puhemies! En-
sinnäkin, kiitos tästä hyvästä keskustelusta parlamentaarisen ryhmän puheenjohtaja Töllil-
le ja muille. Oppositio—hallitus-rajat ylittäen keskustelu on hyvää. Keskustelussa tulee
hyvin esiin se, että itse asiassa pääpiirteittäin ollaan samaa mieltä tästä asiasta. Kysehän on
nyt siitä, että katsotaan ja kammataan eduskuntakäsittelyn aikana yksityiskohdat ja kaikki
kuntoon, jotta on vielä laajempi yhteisymmärrys. Mutta nyt kun tätä katsoo, isoa kokonai-
suutta, niin keskustellaan siitä, että justeerataan yksityiskohtia ja käydään huolellisen val-
mistelun kautta vielä tämä eduskuntakäsittely täällä läpi. Neljä viisi vuotta on valmisteltu,
ja kaikki puolueet ovat päässeet osallistumaan niin tällä kuin viime vaalikaudella.

Tästä kohdentamattomasta massavalvonnasta, tai miksi sitä nyt haluaakaan kutsua,
meillä on perustuslain esityksessä selkeä rajaus: sellaista ei voi nyt eikä myöskään tulevina
vuosina tämän perustuslakiesityksen mukaan tehdä. Piste. [Vasemmalta: Onko niin väitet-
ty?] — Niin, tällaisia väitteitä on julkisuudessa esitetty, mutta halusinpa sen tässä nyt sa-
noa suoraan. — Poikkeuslakimenettelyt on Suomesta karsittu ajat sitten pois juuri sen ta-
32



Pöytäkirjan asiakohta PTK 9/2018 vp
kia, että meillä voimassa oleva perustuslaki ilmentäisi sitä valtiojärjestyksen perustoimi-
valtuuksien jakoa koko ajan selkeästi, ilman että meillä on yksittäisiä määräaikaisia poik-
keuksia voimassa, varsinkaan tällaisissa tapauksissa, joissa toimivaltuudet on ajateltu niin,
että niitä tarvitaan myös tulevina vuosina, ei vain nyt vuoden ajan tai kahden vuoden ajan.

Muiden pakkokeinojen valvonta: Eduskunnan oikeusasiamies valvoo niitä, ja juuri on
uudistettu pakkokeinolakia, jossa myös valvontajärjestelmä toimii. Mutta tätä täytyy koko
ajan tietysti tarkastella.

Turvallisuusselvitykset: Suojelupoliisi tekee turvallisuusselvitykset niin, että eduskun-
nalla on tietoa valittavista henkilöistä. Ei suojelupoliisi valitse henkilöitä valvontavalio-
kuntaan. Eli turvallisuusselvitys tehdään, jotta eduskunnan kansanedustajilla on tietoa va-
linnan pohjaksi. Siitä siinä asiassa on kyse.

Tuomioistuinten osaamiseen panostetaan [Puhemies koputtaa] ja samaan aikaan ne kes-
kitetään Helsingin käräjäoikeuteen, jotta tuomioistuimen osaaminen on huipputasolla.

Toinen varapuhemies Tuula Haatainen: Haluaako ministeri Niinistö vastata? — Olkaa
hyvä.

16.18 Puolustusministeri Jussi Niinistö (vastauspuheenvuoro): Arvoisa puhemies! Ky-
symykset menivät pitkälti ministereille Mykkänen ja Häkkänen, mutta ehkä muutama täy-
dentävä kommentti kuitenkin edustaja Aallolle ja liittyen myös edustaja Juvosen kysymyk-
seen.

Aivan oikein, todistustaakka kiireellisyydelle on hallituksella. Suomea kohtaan on tois-
tuvasti terrorismiuhkia ja kyberhyökkäyksiä. Nyt me olemme tilanteessa, jossa emme edes
täysin tiedä, mitkä uhkat mahdollisesti konkretisoituvat ja miten nopeasti, koska menetel-
miä riittävään tiedonsaantiin ei yksinkertaisesti ole.

Edustaja Salolaiselle toteaisin, että valiokuntatyön kehittäminen kuuluu tietenkin edus-
kunnalle. Sitä ei ole senkään vuoksi hallituksen esityksessä syvällisesti pohdittu. Tärkeää
onkin nyt, että valiokunnat pohtivat tarkemmin tiedusteluvaliokunnan toimenkuvaa ja
myös antavat sille riittävät resurssit.

Edustaja Krista Kiurulle toteaisin, että lakiesitys on kyllä minun mielestäni hyvinkin täs-
mällinen ja selkeärajainen ihan mihin muuhun maahan tahansa verrattuna. Ylimalkaiseksi
sitä ei oikein kyllä voi syyttää. Valiokuntatyöskentelyssä luonnollisesti tulee tarkennuksia,
kuten missä tahansa muussakin lainsäädännössä.

Puhemies Paula Risikko: Jatketaan hetken aikaa vielä debattia. 

16.19 Antti Rinne sd (vastauspuheenvuoro): Arvoisa puhemies! Harmi, että ministeri
Mykkänen nyt on ulkona salista, mutta halusin vain todeta sen, että kyllähän tässä on nyt
käytetty aikaa tämän valmisteluun hallituksen puolella. Hyvä niin, että on perusteellisesti
valmisteltu, mutta kyllä eduskunnassa nyt tarvitaan asiallinen, perusteellinen käsittely, ja
sitä ei pidä kiirehtiä. Ei pidä tehdä nyt hätiköityjä ratkaisuja tämän kokonaisuuden suhteen. 

Mutta kun nyt ministeri Mykkänen on poissa, niin, ministeri Häkkänen, kysyn teiltä: mi-
ten te nyt näette tämän Supon valvonnan kokonaisuuden? Siihen ei tullut selkeätä vastaus-
ta, ja minusta ei ole järkevää pallotella tätä asiaa nyt edestakaisin eduskunnassa ja hallituk-
sessa. Nyt pyydän teiltä selkeätä vastausta siihen, onko koko Supo tulossa valvontaan,
koko Supon toiminta tulossa valvontaan nyt, kun se muuttuu tiedusteluviranomaiseksi.
33



Pöytäkirjan asiakohta PTK 9/2018 vp
Onko se tulossa kokonaan parlamentaariseen valvontaan tämän tiedusteluvaliokunnan toi-
mesta?

16.20 Sofia Vikman kok (vastauspuheenvuoro): Arvoisa puhemies! Lakipaketti on pe-
rusteellisesti valmisteltu, ja se ansaitsee myös perusteellisen eduskuntakäsittelyn ja kes-
kustelun. Kuitenkin on huomattava, että perustuslaki tuntee kiireellisyysmenettelyn. On
vaikea kuvitella, mikä olisi perustellumpi syy kiireellisyydelle kuin kansallinen turvalli-
suus tilanteessa, jossa turvallisuusympäristömme on muuttunut nopeasti ja viranomaisten
uhka-arviot ovat kohonneet. On vaikea kuvitella, mikä olisi perustellumpi syy kiireellisyy-
delle kuin se, että uuden lain avulla onnistuttaisiin mahdollisesti estämään lukuisia ihmis-
henkiä vaativa uhka sen sijaan, että lakipaketti laitettaisiin lepäämään seuraavalle vaali-
kaudelle. Kansallinen turvallisuus ei ole poliittisten irtopisteiden keräilyn paikka, niin on
osuvasti tänään täällä salissa todettu, ja turvallisuudesta huolehtiminen on valtion keskei-
sin tehtävä.

16.21 Mikko Alatalo kesk (vastauspuheenvuoro): Arvoisa puhemies! Aikaisemmin
eduskunnassa oli esillä teletunnistetietojen selvittämisen laajentaminen. Silloin keskustel-
tiin paljon myös tietoturvasta, ja edelleen kansalaisten tietoturva on tärkeä asia. Mutta kyl-
lähän meidän turvallisuustilanteemme on muuttunut vakavasti — kyberhyökkäykset ovat
lisääntyneet, trollaukset verkossa — ja tämä viestintäteknologian muutos näkyy meillä
myös liikenne- ja viestintävaliokunnan sisällä. Olemme siitä paljon saaneet kuulla. Tekno-
logia mahdollistaa myös rikollisen toiminnan.

Koska muut Pohjoismaat ovat jo siirtyneet tiukentamaan ja antamaan mahdollisuuksia
viranomaisille, niin kyllä meillä Suomessakin tämä muutos täytyy tehdä. Mutta totta kai
yksityisten ihmisten tiedot silloin, kun ne eivät ole relevantteja, täytyy poistaa, ja valvojil-
lakin pitää olla valvoja.

Mutta joka tapauksessa tämä tietoliikennetiedustelu on vain yksi osa koko tiedustelula-
kien kokonaisuudesta. Tälläkin halutaan turvata nyt sitten pohjoismaisen avoimen yhteis-
kunnan turvallisuus.

16.23 Ari Jalonen sin (vastauspuheenvuoro): Arvoisa puhemies! Tosiaan, niin kuin Ala-
talo sanoi, tämä tietoturvamaailma, kyberturvamaailma, on hyvinkin paljon muuttunut vii-
me aikoina ja on todella monimutkainen asia. Täällä on keskusteltu, että aina lakien pitää
olla tasapainossa, ja minun oma tulkintani on se, että tällä päästään iso askel kohti turval-
lisempaa Suomea. Kuitenkin siitä, miten tämä tietoturva- ja kybermaailma on tähän asti
Suomessa hoidettu, on muistettava, että se on perustunut hyvinkin pitkälle vapaaehtoiseen
yhteistyöhön viranomaisten ja yritysten kesken ja siihen tiedonvaihtoon, ja tämä luotta-
mus tulee säilyttää jatkossakin, koska sillä on iso rooli meidän yhteiskunnan tietoturvan
kannalta. Eli tarvitsee muistaa, ettei sitä vaaranneta.

Pidän hyvänä, jos tämä menee nopeutetussa järjestyksessä, koska se vaatii ison enem-
mistön [Puhemies koputtaa] eduskunnan päätäntävallasta.

16.24 Erkki Tuomioja sd (vastauspuheenvuoro): Arvoisa puhemies! Olen jo parikym-
mentä vuotta sitten lähtenyt siitä, että kaikki, mitä näissä välineissä puhutaan tai kirjoite-
taan, voidaan jossain kuunnella tai lukea, useimmiten rikollisten tai hakkereiden, joissain
34



Pöytäkirjan asiakohta PTK 9/2018 vp
tapauksessa valtiollisten toimijoiden toimesta, ja tämä oli tietysti tuskin se, mitä toivoim-
me silloin, kun halusimme ja saimme tällaiset uudet välineet käyttöömme.

Nyt on tässä maailmassa selvää, että meidänkin on ulvottava susien joukossa, ja sen
vuoksi tiettyjen hyvin täsmällisesti rajattujen ehtojen vallitessa tämäkin lainsäädäntö on
pakko hyväksyä. Mutta samanaikaisesti kyllä peräänkuulutan sitä, että kaikki, tutkijat, toi-
mijat, päättäjät, viranomaiset, pohtisivat — sekin, mitä me teemme nyt näiden lakien pe-
rusteella, on ulkomailla laitonta, niin kuin ulkomaiden toiminta Suomessa on laitonta —
miten tällaisesta maailmasta voitaisiin päästä siihen, että yksityisyydensuoja ja ihmisen
turva olisivat kaikkialla näissä teknisissä välineissäkin turvattuja. Valvonnan lisääminen
pieneenkin osaan siitä, mistä me nyt tänään puhumme, [Puhemies koputtaa] tähän kohdis-
tettuna, olisi arvokasta.

16.25 Jari Myllykoski vas (vastauspuheenvuoro): Arvoisa rouva puhemies! Isoveli val-
voo. Tässä keskustelussa on hyvä erottaa se, että nyt viedään samassa paketissa supon sy-
lilasta kansallisen turvallisuuden nimissä, ja se hämmentää tässä, emmekö me voi keskus-
tella siitä, mitä oikeasti on se... Varmasti me kaikki olemme täällä sitä mieltä, että sellaista
lainsäädäntöä tarvitaan, että tiedustelu on mahdollista ja nimenomaan sen kansallisen tur-
vallisuuden nimissä. Siitä meistä kukaan ei kiistele. Mutta nyt keskustellaan samalla ker-
taa myös siitä, onko valvojalla valvoja. Tässä kovasti kerrottiin siitä, että ei supo nimitä mi-
tään valiokuntaa, mutta, arvoisa ministeri, kysyn teiltä: onko niin, kun kansanedustajaeh-
dokkaat asettuvat vaaliin ja osasta heistä tehdään turvallisuusselvitys, [Kari Kulmala: Hy-
vä, että tehdään!] että kun eduskuntaryhmät sitten valitsevat mahdollisesti sinne valiokun-
taan niitä ihmisiä, tällä turvallisuusselvityksellä ei olisi mukamas mitään merkitystä? Täl-
löin se tarkoittaa sitä, että joku on varmasti esteellinen sen perusteella. Kysynkin: onko niin
vai ei?

16.27 Ville Tavio ps (vastauspuheenvuoro): Arvoisa rouva puhemies! Tässä salissa kaik-
ki ovat olleet samaa mieltä, että tiedustelulla voidaan nimenomaan ennaltaehkäistä terro-
risti-iskuja. Kuitenkin tahdon perussuomalaisten osalta todeta, että Suomen kokonaistur-
vallisuus ei sillä parane niin kauan kuin massamaahanmuuton annetaan hallitsemattomasti
jatkua Lähi-idästä ja Afrikasta.

Vihreiden edustaja Parviainen toi hyvin esiin sen, että tätä Turun terroristi-iskua eivät
tiedustelulait kuitenkaan olisi ehkäisseet. Se on ihan totta, siitä oli tullut supolle vihje. Ja
tästä huomaammekin juuri sen, että kyse on aika pitkälti siitä, onko meillä riittävästi re-
sursseja, jotta sitten saadaan myös puututtua niihin tiedustelun tuloksiin. 

Perussuomalaiset kannattaa tiedustelun kehittämistä, mutta me korostamme, että tarvi-
taan siis riittävästi resursseja, poliisin resursseja, ja tarvitaan vastuullisempaa maahan-
muuttopolitiikkaa.

16.28 Touko Aalto vihr (vastauspuheenvuoro): Arvoisa puhemies! Lakipaketti on hyvin
massiivinen ja merkittävä, ja siihen on syytä paneutua erittäin huolella. Sen tämän päivän
keskustelu on osoittanut, ja tämä pitää sisällään myös hallituspuolueiden edustajat ja Hos-
kosen puheenvuorot. Vasta kun asiantuntijoita on kuultu, on mahdollista ottaa asiaan kan-
taa. Pidän outona, että etukäteen naulataan kannat kiinni, ennen kuin asiantuntijoita on
muun muassa perustuslakivaliokunnassa kuultu kunnolla.
35



Pöytäkirjan asiakohta PTK 9/2018 vp
Kaksi kysymystä olisin vielä esittänyt tässä näin. Eli miten tiedustelutoiminta muotou-
tuu tuomioistuimien, tiedusteluviranomaisten ja -valtuutetun välillä, sote-termein: miten
integraatio toteutuu? Toinen kysymys: avaako tämä perustuslain muuttaminen portit lisätä
jatkossa uusia tiedusteluvaltuuksia etenkin kiireellisyysmenettelyä hyödyntäen tavallisen
lain tasolla niukallakin enemmistöllä?

16.29 Anders Adlercreutz r (vastauspuheenvuoro): Ärade talman, arvoisa puhemies! On
selvää, että tällainen laki tarvitaan. Maailma on muuttunut, ja tiedustelun keinot ovat muut-
tuneet sen myötä. Kun puhutaan yksityisyydensuojasta ja myöskin siitä, että silloin kun
laki ei ole tarkka, niin yksityisyydensuoja on heikko, jolloin on hyvä, että täsmennetään oi-
keudet, vastuut, miten mitäkin valvotaan tai ei valvota.

Kaikki viittaa siihen, että tämä on varsin hyvin rakennettu paketti. Oleellista on nyt tie-
tenkin se, että me täällä tarkastelemme sitä huolellisesti, vastuullisesti, kunnolla, suhtau-
dumme tähän tehtävään vakavasti, ja onhan tässä vielä pohdittavaa vaikka tiedusteluval-
tuutetun osalta, ihan niin kuin edustaja Blomqvist nosti esille.

Mutta tästä itse käsittelystä: Kaikkien lakienhan pitää olla hyviä, perusteltuja, harkittu-
ja, punnittuja ja niin tämänkin. Se, miten ja missä järjestyksessä tämä käsitellään, on sitten
eri asia, ja sen pitää perustua kuvaan siitä, mikä nykytilanne on. Se, että tämä liittyy kan-
salliseen turvallisuuteen, ei sellaisenaan oikeuta nopeampaa käsittelyä, mutta jos me arvi-
oimme näitten keskustelujen pohjalta, valiokuntatyöskentelyn pohjalta, että nykytilanne
on niin huono, että asia pitää sen takia käsitellä pikaisesti, niin se on peruste siihen.

Joka tapauksessa, hyväksytään tämä nyt tai 6—12 kuukautta myöhemmin, lakipaketin
pitää olla hyvä, perusteltu ja tarkkaan harkittu.

16.30 Tapani Tölli kesk (vastauspuheenvuoro): Arvoisa puhemies! Tässä keskustelussa
on tullut esille, miten meidän turvallisuusympäristömme on vakavasti muuttunut ja turval-
lisuusuhka on pahentunut. Siinä mielessä, jos nämä toimivaltuudet jäävät hyväksymättä,
jos jotakin sattuu, on vaikeaa käyttää sitä, että ”kun meillä ei ollut valtuuksia tietää”.

Sitten mitä tulee tähän valvontaan, niin tämän tiedusteluvaltuutetun toimivaltuudet ovat
poikkeuksellisen suuret, ja reaaliaikaisesti hän pystyy seuraamaan, miten anotaan lupa,
pystyy olemaan käräjäoikeuden istunnossa läsnä, kun tätä lupaa käsitellään, eli jo alkuvai-
heessa eli pro ja myöskin jäljestäpäin. Eli tämä kyllä toimii.

Sitten kun puhutaan resursseista, on oleellista se, että me näitä lakeja hyväksyessämme
linjaamme, että siihen osoitetaan riittävät resurssit. Nyt on vaikea sanoa täsmälleen, kuin-
ka paljon niitä tarvitaan, ja tarve tulee olemaan joka tapauksessa kasvava, eli silloin pitää
turvata riittävät resurssit.

Mitä tulee sitten tähän tiedusteluvalvontavaliokuntaan, niin se kattaa koko tiedustelun,
ne tiedusteluvaltuudet, jotka ovat suojelupoliisilla. Ei ole mitään tiedustelutoimintaan liit-
tyvää asiaa, joka jäisi sen ulkopuolelle. Tämä valiokunta [Puhemies koputtaa] pystyy puut-
tumaan siihen myös itse monella tavalla, eli se, minkälaiseksi sen toiminta muotoutuu, riip-
puu paljon [Puhemies: Aika!] niistä valiokunnan jäsenistä.

16.32 Mika Kari sd (vastauspuheenvuoro): Arvoisa rouva puhemies! Arvostan edustaja
Tölliä kansanedustajana, joka osaa tulla puoliväliin vastaan, ja uskon, että tämäntyyppistä
ominaisuutta tarvitaan siinä jatkotyössä, jonka eduskunta nyt hallituksen esityksen jälkeen
tulee tekemään.
36



Pöytäkirjan asiakohta PTK 9/2018 vp
Tässä samassa hengessä ja, sanon, jopa vähän tunteellisessakin hengessä, kun niin ison
asian kanssa olemme liikkeellä: Arvoisat ministerit, voimakaksikko Mykkänen ja Häkkä-
nen, te olette tämän lainsäädännön, sen parlamentaarisen valvonnan osalta äärimmäisen
tärkeässä roolissa ministereinä suojelupoliisin tehtävien, roolien osalta ja laillisuusvalvon-
nan osalta ja valvonnan osalta näin laajemminkin. Kysyn vielä, kun teitä on ministeri Häk-
känen ainoastaan paikalla: saisiko eduskunta nyt vastauksen siihen, onko se koko supo —
myös kellariin asti — eduskunnan parlamentaarisen valvonnan äärellä jatkossa, [Puhe-
mies koputtaa] koko supo?

Toinen varapuhemies Tuula Haatainen: Ministeri Häkkänen, 2 minuuttia.

16.33 Oikeusministeri Antti Häkkänen (vastauspuheenvuoro): Arvoisa puhemies!
Supon valvonnasta: Tällä hetkellä eduskunnassa useat valiokunnat valvovat suojelupolii-
sin toimintaa. Jatkossa kun suojelupoliisilta siirtyvät rikostutkintakysymykset pois ja kes-
kitytään tiedustelutoimintaan, niin sen takia tulee tiedusteluvalvontavaliokunta, joka kes-
kittyy tiedustelun menetelmien valvontaan. Eduskunnassa on käynnissä tällä hetkellä työ
koskien eduskunnan itse tekemää sääntelyä eduskunnan työjärjestyksessä, mitkä ovat sen
valvontavaliokunnan tehtävät.

Kannustan käymään perusteellisen keskustelun siitä, jääkö muka parlamentaarisen val-
vonnan ulkopuolelle jotenkin merkittävästi joitain osia, jotka nyt aiheuttavat tällaisen huo-
len, jonka SDP tässä nostaa. Jos merkittävä huoli jää, en usko, että se tästä salista jää kiin-
ni, että tuota teidän huoltanne ei otettaisi huomioon. Eli kannustan, että se perusteellisesti
käydään läpi, jos tällaisia puutteita on olemassa. 

Perustuslain kiirehtimiseen liittyvät perustelut: Niitä perustuslakivaliokunnan käytän-
nössä ei ole kovin paljoa vielä käsitelty uuden perustuslain aikana. Välttämättömyys-,
poikkeavuusvaatimus on siellä, mutta perustuslakivaliokunta on nyt suuren tehtävän edes-
sä, kun se asettaa kynnystä sille, miten voidaan yhden vaalikauden aikana perustuslakia
muuttaa, ja se on äärimmäisen vakava, suuri tehtävä. 

Yksityisyydensuojan globaalikin haaste, josta edustaja Tuomioja tässä mainitsi: Jaan
huolen aivan täysin. Se, onko Suomella, meidän viranomaisilla, tiedustelutoimivaltuuksia
vai ei, ei pysäytä tuota maailmanlaajuista kehitystä yhtään mihinkään. Meidän kannattaa
vain osallistua tähän niin, että osoitamme oikeusvaltiona, että meillä tiedusteluun osallis-
tutaan vain tarkkaan rajattujen toimivaltuuksien ja valvonnan kautta, ei niin kuin eräissä
Aasian maissa tai idän maissa ehkäpä tehdään.

Turvallisuusselvitys ei ratkaise edustajan kelpoisuutta valvontavaliokuntaan vaan tuo
vain eduskunnalle tietoisuuden edustajan tietyistä taustoista, ja vaikuttaa se päätökseen tai
sitten ei, mutta se ei tee esteelliseksi tähän tehtävään. [Jari Myllykoski: Kellekä se tieto an-
netaan?]

16.36 Antti Rinne sd (vastauspuheenvuoro): Arvoisa puhemies! Hienoa, ministeri Häk-
känen, että kahden ja puolen tunnin keskustelun jälkeen päästään tilanteeseen, jossa minis-
teri toteaa, että on eduskunnan käsissä toteuttaa loppujen lopuksi tämä supon parlamentaa-
rinen valvonta juuri niin laajasti kuin se pitääkin toteuttaa. Että jos ymmärsin oikein minis-
terin vastauksen, valta on nyt täällä eduskunnassa myöskin hallituksen mielestä tämän
asian toteuttamiselle. Tämä on hienoa. Se on tärkeätä, että saadaan vihdoin ja viimein,
kymmenen vuoden keskustelujen jälkeen, tämä asia ratkaistua sillä tavalla, että tiedustelu-
37



Pöytäkirjan asiakohta PTK 9/2018 vp
viranomaiseksi muuttuva suojelupoliisi saa parlamentaarisen valvonnan koko siihen toi-
mintaan, ja upeaa, että päästiin tähän lopputulokseen. [Ilkka Kanerva: Se on siinä esityk-
sessä jo! — Eduskunnasta: Ei ole!]

16.36 Pertti Salolainen kok (vastauspuheenvuoro): Arvoisa rouva puhemies! Vielä tästä
valvonnasta sen verran, että nyt me voimme olla erittäin tyytyväisiä siihen, että tämä val-
tuutettu ja tämä valiokunta tulevat saamaan aivan ennennäkemättömällä tavalla tietoa sii-
tä, mitä Suomen tiedustelussa tapahtuu. Nostin esille vain sen kysymyksen, että mitä me
täällä saamme tietää, koska se tietohan pysyy aika tarkkaan näissä elimissä. Tähän asti me
olemme valiokuntien kanssa käyneet juomassa kahvia ja syömässä yhden voileivän aika
ajoin supossa. Kysymys on siitä, tuleeko meidän tietomme heikkenemään siitä, mitä se on
ollut aikaisemmin. Se tieto annetaan joillekin hyvin perusteellisesti, mutta mitä tietoa saa
tämä eduskunta in corpore? Tämä on se minun kysymykseni. Se tähän asti on toiminut vii-
dessä valiokunnassa. Siellä on käyty kahvilla ja voileivällä aika ajoin, ja on ollut kohtalai-
sen pinnallista se tieto, mitä sieltä on saatu. Mitä tähän vastataan? Se on minusta hyvä ky-
symys, ja sitä kannattaa nyt sitten siellä [Puhemies: Aika!] valiokunnissa perusteellisesti
pohtia, kun lakiesitystä käsitellään. Ja varmasti saavutetaan hyvä ratkaisu. [Eero Heinäluo-
ma: Kahvitarjoilu jatkuu!]

16.38 Matti Torvinen sin (vastauspuheenvuoro): Arvoisa puhemies! Olen samaa mieltä
kaksi ja puoli tuntia odotettuani tätä puheenvuoroa, että täällä käydään hyvää keskustelua,
demokraattista keskustelua, ja tämä on ollut kannustavaa keskustelua, ja pidän tätä arvos-
tettavana. Kiitoksia kaikille edustajatovereille.

Mutta haluan muistuttaa, että niin kuin edustaja Kanerva totesi, maailma muuttuu ja
kybertiedustelu ja kybersodankäynti ovat tulossa Suomeen, mutta myös muunlainen
kybertiedustelu ja kyberterrorismi. Tiedustelu on tuolta ilmasta siirtynyt verkkoon, eli kun
se ilmatilassa on ei-kenenkään omaisuutta, se on tuolla verkossa erittäin rajatusti suojeltua
omaisuutta. Suomen pitää vastata tähän. Äärioikeistolaiset viharyhmät voivat kokoontua
Suomessa, niin kuin ovat jo kokoontuneet, ja aiheuttaa pahaa. Äärivasemmistolaiset voi-
vat tehdä... Meidän pitää pystyä vastaamaan siihen, että kansalaisten turvallisuus ei vaa-
rannu eivätkä kansalliset edut vaarannu. Sen takia nämä lait tulee käsitellä kiireellisinä. Jos
se jää seuraavalle eduskunnalle, siellä halutaan edelleen oma puumerkki panna ja voi olla,
että vuonna 2025 nämä lait ovat valmiina.

Toinen varapuhemies Tuula Haatainen: Otetaan vielä yksi debattipuheenvuoro, sitten
ministerin vastaukset.

16.39 Markku Pakkanen kesk (vastauspuheenvuoro): Arvoisa rouva puhemies! Suo-
men turvallisuusympäristö on todellakin muuttunut, ja siksi pidän myös tätä tiedustelulain-
säädännön säätämistä tarpeellisena nopeutetussa aikataulussa. Valvonta ja luottamus ovat
täällä nousseet keskusteluun. Molemmat ovat tärkeitä asioita, joiden pitää toteutua siinä, ja
uskon, että tämän parlamentaarisen työryhmän työ, mitä edustaja Tölli on ansiokkaasti vie-
nyt, antaa siihen hyvät pohjat.

Täällä on keskusteltu tietoyhteiskunnan haasteista, ja kuulemamme mukaan hyvä ja
paha kohtaavat alustataloudessa siinä samalla pohjalla, ja tämä on myös tärkeä asia huo-
mioida. Yksilön vastuuta korostaisin siinä mielessä, kun me itse jaamme sitä tietoa, tviit-
38



Pöytäkirjan asiakohta PTK 9/2018 vp
taamme ja julkaisemme erilaisia tietoja tuonne nettiin, ja esitän kysymyksen: mitä valvot-
tavaa sille viranomaiselle sitten välillä meistä yksityisistä ihmisistä jää, kun me itse jo ker-
romme kaiken sen tiedon sinne Facebookiin?

Toinen varapuhemies Tuula Haatainen: Haluaako ministeri Häkkänen vastata? — Mi-
nisteri Häkkänen, 2 minuuttia.

16.41 Oikeusministeri Antti Häkkänen (vastauspuheenvuoro): Arvoisa puhemies! En-
sinnäkin vähän tähän lakipaketin filosofiseen kokonaisuuteen. Tällä on tarkoitus, niin kuin
tämä keskustelukin hyvin osoittaa, noudattaa semmoista voimien tasapainoa, checks and
balances -ajattelua, että aina kun lisätään jollekin joitain oikeuksia tai toimivaltuuksia, niin
käytännössä sille luodaan vähintäänkin yhtä vahvat valvontamekanismit. Tämä on kaik-
kien läntisen yhteiskunnan ihan peruspilareiden ajattelua. Nyt siis käydään keskustelua sii-
tä, ovatko tietyt yksityiskohtaiset menettelyt käytännössä riittävän vahvoja, ja tämä kes-
kustelu on siinä mielessä äärimmäisen hyvää. Tämä myös selventää asioita, ja eduskunnan
kevään käsittelyn yhteydessä varmasti eduskunta tulee siihen johtopäätökseen, minkälai-
nen sitten on tämä yksityiskohtaisen menettelyn riittävä täsmällisyys.

Perustuslain muutoksen antamat toimivaltuudet: Se rajataan tarkkarajaisesti niin, että
nyt tehtävillä tavallisilla laeilla ja tulevaisuudessa tehtävällä lainsäädännöllä voidaan vain
tiettyihin toimivaltuuksiin edetä. Eli perustuslakiesitys ei ole mitenkään kaikenkattava ja
avara, vaan kuten äskenkin kuvasin sitä aiemmissa puheenvuoroissa, siellä asetetaan sel-
keät rajoitteet näihin.

Korostan edelleen sitä, että turvallisuusviranomaisten toimintaa valvotaan tälläkin het-
kellä parlamentaarisesti. Ei ole mitään sellaista hämäräpeikkoa, jossa nyt tavallaan yhtäk-
kiä olisi jossain piilossa olevaa toimintaa merkittävästi tai massiivisesti, vaan tälläkin het-
kellä, kuten täällä edustaja Salolainen hyvin kuvasi, eduskunnalla on tiedonsaantioikeu-
det, jotka eivät tämän uudistuksen johdosta heikkene. [Mika Kari: Voileipiä!] Se on edus-
tajista kiinni.

Toinen varapuhemies Tuula Haatainen: Nyt siirrytään sitten puhujalistaan. Mennään
nopeatahtiseen keskusteluosuuteen.

16.43 Tom Packalén ps: Arvoisa rouva puhemies! Maailma on muuttunut, ja myös Suo-
men asema lintukotona on muuttunut. Viime syksynä suomalaisia järkyttänyt terroriteko
Turussa on varoittava esimerkki yhteiskuntamme turvallisuuden heikkenemisestä. Tiedus-
telulainsäädännön säätäminen nopeutetussa järjestyksessä on mielestäni välttämätöntä teh-
dä kiireellisesti. Sitä vastustavat henkilöt ottavat kantaakseen valtavan riskin, jos heidän
toimintansa johdosta tulevia terrori-iskuja ei kyetä torjumaan. Euroopassa on tiedustelun
avulla torjuttu paljon enemmän terrori-iskuja vuoden 2001 jälkeen kuin niitä on tapahtu-
nut. Jo tämä on mielestäni peruste uuden tiedustelulain voimaansaattamiselle.

Arvoisa rouva puhemies! Suurin suojeltava oikeus on oikeus elämään. Perustuslain
7 §:n mukaan jokaisella Suomen kansalaisella on oikeus elämään sekä henkilökohtaiseen
vapauteen, koskemattomuuteen ja turvallisuuteen. Tämä perustuslain 7 § on myös tär-
keämpi kuin yksityisyydensuoja. Yksityisyydensuoja ei voi mennä kansalaisten turvalli-
suuden edelle. Valtiolla on perustuslakiin perustuva velvollisuus suojella kansalaisiaan.
Rikollisilla ja terroristeilla ei ole tarkoituskaan olla tällaista suojaa.
39



Pöytäkirjan asiakohta PTK 9/2018 vp
Hyvä esimerkki tiedustelun merkityksestä terrorismin torjunnassa on se, kun Ison-Bri-
tannian viranomaiset onnistuivat estämään hyvän tiedustelutyön ansiosta laajan terrori-is-
kujen sarjan vuonna 2006. Terroristien tarkoitus oli räjäyttää nestemäisillä pommeilla vä-
hintään seitsemän kappaletta Isosta-Britanniasta USA:han ja Kanadaan lentävää matkusta-
jakonetta samanaikaisesti Atlantin yllä. Tiedustelun avulla saatiin myös selville, että sama
terroristiryhmä suunnitteli vielä laajempiakin terroristi-iskuja. Pahimmassa skenaariossa
lähes 10 000 ihmishenkeä olisi menetetty, jos Ison-Britannian viranomaisilla ei olisi ollut
tarpeeksi laajoja lainsäädännön takaamia tiedusteluvaltuuksia tutkia ja estää tätä terrori-
suunnitelmaa.

Arvoisa rouva puhemies! Yksityisyydensuojasta on totta kai huolehdittava, mutta datan
anonymisointi ja uusimpien tekoälyalgoritmien käyttö mahdollistaisi sen, että voisi nostaa
automaattisesti datavirrasta sellaisia viestejä, jotka täyttäisivät suurella todennäköisyydel-
lä ”syytä epäillä”- tai ”todennäköisin syin” -kynnyksen, mikä mahdollistaisi myös pakko-
keinojen käytön. Mikäli tällaiseen ratkaisuun päädyttäisiin, epäilyttävä viesti voitaisiin lu-
kea viranomaisten toimesta ilman, että viranomainen edes tietäisi, kuka viestin on lähettä-
nyt tai kenelle se on lähetetty. Vasta jos viranomainen toteaa, että kynnys käyttää pakko-
keinolakia — tai vastaavaa tiedustelulakia — on ylittynyt, niin viestin anonymisointi voi-
taisiin poistaa, kuten se olisi laissa määritelty.

Arvoisa rouva puhemies! Ihmisillä on aina pelko, että heidän yksityiselämäänsä liitty-
viä viestejä luettaisiin, mikäli viranomaisten tiedusteluvaltuuksia lisättäisiin. Mutta voin
entisenä poliisina sanoa, että turvallisuusviranomaisilla ei ole intressejä lukea sellaisia
viestejä, jotka eivät liity oleellisesti määrättyyn tehtävään tai rikosepäilyyn. Turvallisuus-
viranomaisen tehtävät perustuvat aina lain kirjaimeen, ja turvallisuusviranomaisten tehtä-
vä ei ole kytätä lainkuuliaisten kansalaisten yksityisiä viestejä. Kun pidämme huolta vies-
tien anonymisoinnista mainitsemallani tavalla, silloin myös turvaamme kansalaisten yksi-
tyisyydensuojan mahdollisimman hyvin.

Arvoisa rouva puhemies! Tämän johdosta kannatan tiedustelulain säätämistä nopeute-
tussa järjestyksessä.

16.47 Li Andersson vas: Arvoisa puhemies! Esitys tiedustelulakien kokonaisuudeksi on
tyypillinen esimerkki säädöskokonaisuudesta, jonka kohdalla päättäjä joutuu tasapainotte-
lemaan useiden merkittävien tavoitteiden ja arvojen välillä. Jokainen valtio pyrkii oman ja
sen kansalaisten turvallisuuden maksimoimiseen, ja se myös on yhteiskunnan velvolli-
suus. Samaan aikaan meillä on myös tärkeä velvollisuus huolehtia jokaisen kansalaisen yk-
sityisyydensuojasta ja kansalaisten uskosta oikeusvaltion pelisääntöjen toimivuuteen ja
pysyvyyteen. Koska kyse on kansalaisten perusoikeuksiin puuttumisesta ja viranomaisten
valvontavaltuuksien merkittävästä laajentamisesta, ansaitsee tämä kokonaisuus perusteel-
lisen, asiallisen ja laajan käsittelyn.

Keskeisiä kysymyksiä vasemmistoliitolle ovat tiedustelutoimivaltuuksien laajuus, kan-
salaisten tiedonsaantioikeus, tiedustelutoiminnan valvonta, kansainvälisen tiedustelutie-
don vaihtamisen ja kaupankäynnin pelisäännöt sekä perustuslain muuttamisen perustelut.

Hyvä esimerkki kysymyksestä, joka yksittäisen kansalaisen yksityisyydensuojan näkö-
kulmasta on oleellinen, on juuri kansalaisten tiedonsaantioikeus sellaisessa tilanteessa, jos-
sa omat viestit ovat joutuneet tiedustelun piiriin — suhteessa myöskin tähän laissa säädet-
tävään hävittämisvelvollisuuteen. Tämä hävittämisvelvollisuus on nyt esitetty säädettä-
väksi koskemaan sellaista tietoa, jota ei saisi alun perinkään tiedustella, kuten kahden Suo-
40



Pöytäkirjan asiakohta PTK 9/2018 vp
messa olevan ihmisen välinen viestintä, lähdesuojan piiriin kuuluva viestintä tai sellainen
viestintä, jonka ei arvella olevan olennaista kansallisen turvallisuuden turvaamisen näkö-
kulmasta. Mutta koska tietoliikennetiedustelua ei ole mahdollista teknisesti toteuttaa niin,
että etukäteen pystyttäisiin seulomaan pois sellaista viestintää, mitä ei saa tiedustella, on
sen sijaan säädetty tästä hävittämisvelvollisuudesta eli että hävitetään sen jälkeen, kun
tämä tieto jo on seulottu. Ongelmalliseksi tämä muodostuu niissä tilanteissa, joissa siis so-
velletaan tätä hävittämisvelvollisuutta ja kun tietoa siitä, että viesti on avattu, olkoon se sit-
ten automaattisen tai manuaalisen käsittelyn kautta, ei ilmoiteta tiedustelun kohteelle.
Tämä tarkoittaa siis käytännössä sitä, että on mahdotonta saada tietoa siitä, kuinka laaja-
mittaista tämä tietoliikennetiedustelu tosiasiassa on ja kuinka paljon tällaisia viattomiin
kansalaisiin kohdistuvia huteja tulee, koska niistä ei silloin julkista tietoa tulla saamaan.

Arvoisa puhemies! Tiedustelusta saatu tieto on arvokas vaihtokaupan väline myös kan-
sainvälisessä tiedusteluyhteistyössä. Myös Suomen viranomaiset tulevat käyttämään uusil-
la tiedustelumenetelmillä saatua tietoa kansainvälisessä yhteistyössä muiden valtioiden
kanssa. Pelisääntöjä tälle yhteistyölle ei vasemmistoliiton näkemyksen mukaan ole vielä
riittävästi määritelty. Kysymyksiä herättää sekä se, millaista tietoa Suomi tulee jakamaan
eteenpäin, että se, millaisilla keinoilla kerättyä tietoa Suomi vastaanottaa muilta mailta,
joiden tiedustelutoiminta saattaa olla kansalaisten yksityisyydensuojan kannalta huomatta-
van paljon pidemmälle menevää. Onko esimerkiksi takeita sille, että ihmisiä ei suomalais-
ten viranomaisten luovuttamien tietojen seurauksena missään tapauksessa päädy esimer-
kiksi kuulusteluihin maissa, joissa ihmisoikeusloukkaukset ovat laajamittaisia?

Koska tiedonsaantioikeuksia esitetään laajennettavaksi, esitetään myös perustettavaksi
mekanismeja viranomaisten valvomiseksi. Näille uusille valvontamekanismeille on suuri
tarve, mutta valvonnan pitää kuitenkin olla riittävästi resursoitua, jotta se aidosti toimii ja
on luotettavaa. Riippumattomien valvontaelinten lisäksi tuomioistuin on keskeinen valvo-
ja lupaviranomaisena. Tuomioistuin on siis se taho, joka jatkossa joutuu punnitsemaan vi-
ranomaisten pyyntöjä suorittaa tiedustelua verkossa sen mukaan, onko se ylipäätään tar-
peellista tiedon hankkimiseksi ja onko esitetty verkkoalueen laajuus tarkoituksenmukai-
nen tähän tarpeeseen nähden. Tuomioistuimen suorittaman valvonnan uskottavuuden kan-
nalta on oleellista, että tuomioistuimessa on riittävä tekninen asiantuntemus arvioida lupa-
pyyntöjä sekä aitoa valmiutta myös kyseenalaistaa viranomaisten perusteluja — esimer-
kiksi nykyisiä telepakkokeinoja harvoin estetään.

16.53 Markku Pakkanen kesk: Arvoisa rouva puhemies! Turvallisuustilanne Suomen
ympärillä on muuttunut viime vuosien aikana, se on totta, ja se on tänään monessa puheen-
vuorossa täällä todettu.

Turvallisuuspoliittinen toimintaympäristö ja siihen liittyvät haasteet ovat yhä moninai-
sempia, on sitten kyse tiedustelusta, havainnoinnista tai suojaamisesta. Mielestäni hallituk-
sen esitykset, joita tänään on käsittelyssä, muun muassa laiksi sotilastiedustelusta, antavat
hyvän pohjan eri tiedusteluviranomaisten yhteistyölle. 

Yhtenä tiedustelun tärkeänä tehtävänä on oikean tiedustelutiedon kohdentuminen oi-
kealle viranomaiselle. Toinen tärkeä tieto on mielestäni se, että saatuun tietoon voimme
luottaa. On syytä muistaa, että sotilastiedustelu on tärkeä ja keskeinen osa Suomen puolus-
tusvalmiutta. Tärkeää olisi myös säätää siitä, missä tilanteessa rikoksia koskevaa tietoa
voisi luovuttaa viranomaisten käyttöön. Yhteistyö eri hallinnonalojen välillä on perintei-
41



Pöytäkirjan asiakohta PTK 9/2018 vp
sesti Suomessa ollut hyvää. Resurssien asianmukaisen käytön vuoksi on hyvä, jos tiedus-
telulaitos toimisi tietoliikennetiedustelun tuottajana myös supolle tulevaisuudessa.

Terrorismi on rantautunut Suomeen, halusimme sitä tai emme. Tämä on totta viimevuo-
tisten tapahtumien johdosta, ja se on tänään täällä useassa puheenvuorossa myös todettu.
Siksi myös siviilitiedustelulaki tulee päivittää. Mielestäni seuraavat kohteet ovat siviilitie-
dustelun uudistuksessa avainasemassa: tiedustelumenetelmillä tulee hankkia tietoja esi-
merkiksi terrorismista niin ulkomailla kuin mahdollisesti kotimaassakin, vieraan valtion
toiminnasta, joka voi uhata Suomea ja sen kansalaisia, joukkotuhoaseiden suunnittelusta,
valmistamisesta, levittämisestä ja mahdollisesta käytöstä, kansainvälistä rauhaa ja turval-
lisuutta uhkaavasta toiminnasta, kriisinhallintaoperaatioista ja niitä uhkaavasta toiminnas-
ta. Tässä muutamia esimerkkejä mainitakseni, miten tiedustelutietoa tulisi mielestäni
hankkia.

Turvallisuus on yksi yhteiskuntamme kulmakivistä. Siksi minusta tämä lainsäädäntö on
syytä tehdä nopeutetussa järjestyksessä. 

Tiedustelulainsäädännöstä on tänään käyty hyvä keskustelu täällä, ja pidän hyvänä tätä
parlamentaarisen työryhmän työtä ja toivon, että sen työryhmän työ jatkuu siinä hengessä,
että parlamentarismia siinä kunnioitetaan.

Tietoyhteiskunta on haastava toimintasektori, toiminta-alue, ja tänään olemme kuulleet
monta puheenvuoroa sen mahdollisuuksista. Itse haluan nostaa myös tietoyhteiskunnan
tuomat uhat turvallisuudelle. Täällä mainittu hyvä ja paha kohtaavat sillä samalla alustalla
aina vain suurempaa tuhoa aiheuttaen.

Yksilöinä olemme monet myös vastuussa omasta toiminnastamme, mitä tietoyhteiskun-
taan ja turvallisuuteen liittyy. Meille ovat tuttuja sanat ”jaa”, ”asenna”, ”julkaise”, ”tviit-
taa”. Äsken esittämässäni puheenvuorossa kysyinkin, itse kun olemme jakaneet itsestäm-
me kaiken tiedon, että mitä valvottavaa enää viranomaisille meistä silloin on, koska itse ha-
luamme jakaa sitä tietoa. Sitähän jaetaan markkinointimielessä, tiedonjakomielessä, sijain-
titietoja, pankit ja kauppiaat käyttävät näitä jaettuja tietoja meidän käyttäytymisestämme
hyväksi, koska olemme itse halunneet sen tiedon jakaa ja antaa julkaistavaksi kaikelle
mahdolliselle kansalle.

Ihan lopuksi: Edustaja Kasvi esitti omassa puheenvuorossaan kysymyksen, luottavatko
edustajat suomalaiseen poliisiin. Itse ainakin haluan myös tämän tiedustelulain uudistuk-
sen jälkeen sanoa, että luotan suomalaiseen poliisiin. — Kiitos.

16.58 Ville Tavio ps: Arvoisa puhemies! Turun terroristi-isku oli osoitus turvallisuutem-
me heikentymisestä, turvallisuuden heikentymisestä, johon avoimien rajojen politiikka on
johtanut. On tärkeää tunnustaa, että pelkästään paremmalla tiedustelulainsäädännöllä ei
olisi pysäytetty Turun terroristia, sillä suojelupoliisi oli saanut etukäteen vihjeen hänestä.
Näin ollen voimme todeta, että tarvitaan riittävät resurssit, jotta viranomaiset voivat myös
puuttua tiedustelulla saatuun tietoon.

Suomen sisäinen turvallisuus on tietysti kokonaispoliittinen kysymys. Siihen vaikutta-
vat monet eri tekijät eri politiikan aloilta. On kuitenkin huomattava, että muuta kuin työ-
peräistä massamaahanmuuttoa ruokkiva avoimien rajojen politiikka on näistä keskeisin.
Tiedustelulainsäädännöllä voidaan merkittävästi torjua terrorismia. Mutta tekeekö se Suo-
mesta turvallisemman, että lisätään tiedustelua mutta maahanmuuttopolitiikka ei muutu?
Se ei tee Suomesta turvallisempaa. Jos maahanmuuton annetaan jatkua kasvavasti Lähi-
idästä ja Afrikasta, niin turvallisuustilanne ei ainakaan parane, todennäköisesti se heikke-
42



Pöytäkirjan asiakohta PTK 9/2018 vp
nee. Voidaan siis todeta, että Suomen turvallisuustasoa ei palauteta hyvälle tasolle ilman
vastuullista maahanmuuttopolitiikkaa. Siitä huolimatta tiedustelulainsäädännön kehittämi-
nen ja tuominen tälle vuosituhannelle on erittäin tärkeää.

Arvoisa puhemies! Turvallinen yhteiskunta on Suomen valtion ensisijainen tehtävä. Pe-
russuomalaisille on selvää, että tiedustelulainsäädännön tulee olla ajan tasalla. Käsillä on
kuitenkin laaja, useampia hallituksen esityksiä käsittävä ja perustuslainkin muuttamiseen
tähtäävä kokonaisuus, joten painotamme sitä, että valiokuntien on suoritettava kunnolliset
asiantuntijakuulemiset ja huolellisesti puntaroitava eri näkökantoja. Tällä hallituskaudella
on jo käyty aika ajoin melko kiivastakin keskustelua siitä, mikä on suomalaisen lainvalmis-
telun taso. Näinkään tärkeää lakipakettia ei tule käsitellä hutiloiden.

Perustuslakia ei saa talloa puolueiden keskinäisen kilpailun vuoksi. Perustuslain muut-
tamisen mahdollista kiireellisyysmenettelyä kannattaa tarkemmin miettiä, kun asia on kä-
sitelty loppuun perustuslakivaliokunnassa. Tämä perustuslain muutos saattaa nousta tule-
vina vuosikymmeninäkin esiin ennakkotapauksena, johon viitataan sitten, kun pohditaan
perustuslain muuttamista kenties poikkeuksellisissa ja kiireellisissä olosuhteissa. Perustus-
lain muutoksen pitää olla muotoilultaan selkeä ja tarkkaan harkittu, koska tavallisina lakei-
na säädettävät tiedustelulait ovat myöhemmin muutettavissa eduskunnan yksinkertaisella
enemmistöllä.

Ihmisten oikeusturvan kannalta lakien tulee olla selkeitä ja tarkkarajaisia. Kansalaisten
on pystyttävä ymmärtämään itseään koskevaa lainsäädäntöä. Tiedustelulainsäädännön ai-
heellisuus on sinänsä siis selkeä, ja tiedustelutarve on kasvanut. Tiedustelua varten ei lais-
sa ole ollut säädettyinä kunnollisia toimivaltuuksia, vaan siviiliviranomaisten tiedonhan-
kinta perustuu pääosin rikostorjuntavalmiuksiin, toimintavalmiuksiin, julkisiin lähteisiin
sekä vapaaehtoisen yhteistyön puitteissa saataviin tietoihin. Ihmisten on syytä olla tarkko-
ja oikeuksiensa ja yksityisyytensä toteutumisesta. On ehdotettukin niin sanotun massaval-
vonnan selkeää kieltämistä perustelutekstissä. Tämä tosin olisi voitu mielestäni myös saa-
da lisättyä perustuslain tekstiin.

Summa summarum: On tärkeää, että tiedustelutoiminnan pohjana on joko vahvistettu
tieto tai perusteltu epäily sekä riittävän tarkasti rajattavissa oleva kohde. Tiedustelu ei saa
siis olla koskaan täyttä hakuammuntaa, eikä se saa loukata tavallisen kansalaisen yksityi-
syyttä.

17.03 Hannu Hoskonen kesk: Arvoisa rouva puhemies! Nyt käsittelyssä oleva lakipaket-
ti on Suomen kannalta äärimmäisen tärkeä ja erittäin ajankohtainen. Kaikki olemme huo-
manneet sen, miten Suomen ympäristössä on tapahtunut valtava muutos. Toimintaympä-
ristömme tänä päivänä on paljon paljon levottomampi, vaaratekijät ovat meidän lähelläm-
me, ja niihin on viisautta varautua. Se ei ole mitään sen kummempaa hommaa kuin että va-
raudumme siihen, mitä tulevaisuudessa saattaisi tapahtua ja millä tavalla pystymme Suo-
men kansalaisten turvallisuuden turvaamaan niin sotilaallisesti kuin siviiliasioissa ja yleen-
säkin suojaamaan koko maan koskemattomuuden. Siitä tässä on kysymys.

Sotilaallinen tiedustelu tarvitsee ne välineet, joita muilla mailla jo on, samoin siviilipuo-
len tiedustelu tarvitsee ne välineet, joita tällä hetkellä suomalaisilla viranomaisilla ei vielä
ole. Suomi on jäänyt tässä mielessä tähän saakka tiedustelulainsäädännön suhteen muista
maista rajusti jälkeen. Onhan se jotenkin paradoksi, että meillä tälläkin hetkellä vieraiden
valtioiden tiedustelusysteemit saavat liikkua tuolla meidän tietoverkoissa käytännössä va-
paasti mutta suomalaiset viranomaiset eivät saa. Tämä erään uutisviestimen sivuilta luke-
43



Pöytäkirjan asiakohta PTK 9/2018 vp
mani tosiasia havahdutti ajattelemaan, että todellakin näin on: vieraan valtakunnan tiedus-
telu pystyy Suomen tietoverkoissa pyörimään ihan vapaasti mutta meidän viranomaiset ei-
vät ollenkaan. Suomen kaiken julkisen toiminnan takeena on aina ollut ja tulee olemaan la-
ki. Perustuslakimme mukaan kaiken julkisen toiminnan tulee perustua lakiin ja lakia on
tarkoin noudatettava. Siitähän tämä kaikki lähtee.

Nyt tämä käsittelyssä oleva lakipaketti, joka koskee sekä sotilaallista tiedustelua että si-
viilitiedustelua, on saanut erittäin huolellisen, pitkän valmistelun. Siitä täytyy kyllä antaa
kiitos valmistelutyössä mukana olleille, että työ on ollut perusteellista, hyvää ja korkeata-
soista. Ja erikoinen kiitos kuuluu myös tälle parlamentaariselle seurantaryhmälle, joka on
tehnyt erittäin arvokasta työtä puheenjohtaja Tapani Töllin johdolla. Se on antanut tälle
koko lakipaketille hyvän parlamentaarisen ja yli hallitus—oppositio-rajojen menevän vah-
van selkänojan siitä, että olemme oikeassa työssä ja valmisteltujen lakiesitysten pohja on
hyvä ja terve.

Pitää muistaa se, että Suomen perustuslain mukaan julkisen toiminnan tulee perustua la-
kiin ja perusoikeuksia suojataan kaikissa olosuhteissa mahdollisimman tehokkaasti ja kat-
tavasti. Siitä periaatteesta ei pidä tinkiä. Mutta perustuslakiimme ja perusoikeuksiin on
aina tehty erilaisia pieniä rajauksia — se on selvä asia, kaikki sen tietävät, että erilaisia pe-
rusoikeuksien pieniä rajauksia on koko ajan tehty — ja nimenomaan siitä näkökulmasta,
että se syntyvä rajaus, mikä joudutaan tekemään, on oikeassa suhteessa tähän saavutettuun
hyötyyn nähden. Elikkä mitään semmoista yllättävää tai äkillistä muutosta ei tehdä, vaan
ennen kaikkia niitä muutoksia, mitä tähänkin asti perustuslakiimme on tehty, ja kun erilai-
sia perusoikeuksia on hieman rajoitettu, on käyty perustuslakivaliokunnassa huolellinen
pohdinta siitä, missä suhteessa tämä menetys on siihen saavutettuun hyötyyn nähden. Sii-
tähän tässä on kysymys.

On aivan oikein, että ulkomailta tuleva Suomeen kohdistuva tiedustelu, joka on yleen-
sä... Jos tiedustelua tehdään, sillähän on joku tehtävä. Jos se on sotilaallista tiedustelua, se
voi olla vahingollista maan itsenäisyydelle, ja jos se on sitten siviilipuolen tiedustelua, se-
kin voi olla juuri sitä, esimerkiksi terrorismin seuranta. Suomessa on paljon sellaisia ihmi-
siä tälläkin hetkellä, että monta terroristi-iskua on tälläkin hetkellä ehkä valmistelussa, ja
meiltä puuttuvat ne kansainvälisen tietoverkon mahdollistamat keinot seurata näitä henki-
löitä, jotka tekevät tätä epäilyttävää työtä. Nyt tämän lainsäädännön jälkeen meillä on sit-
ten instrumentit, millä puuttua näiden henkilöiden viestintään, esimerkiksi muihin terroris-
tijärjestöihin siitä, mitä on valmisteilla. Tämä laki tarjoaa siihen mahdollisuuden.

On syytä muistaa sekin, että tähän lainsäädäntöön, jota nyt tässä parhaillaan käsitellään,
liittyy hyvin vahva kontrolli. Ei ole olemassa minkäännäköistä asiaa, jolle ei olisi kontrol-
lia. Tulee tiedusteluvaltuutettu, joka saa kaiken tiedon aina, kun haluaa. Tuomioistuin an-
taa luvan tiedustelun tekemiseen, se on ensimmäinen vaihe, sitten tiedusteluvaltuutettu saa
tiedon, mitä on tiedusteltu. Jos siellä on sitten turhaa tietoa, se on heti hävitettävä siinä sil-
mänräpäyksessä. Ja sitten vielä eduskuntaan perustetaan tiedusteluvaliokunta, joka myös
saa kaiken tiedon, ja nimenomaan sillä keinoin — kuten tämänkin lähetekeskustelun aika-
na on käynyt ilmi monen ryhmän edustajan puheenvuorossa — että kaikkien eduskunta-
puolueiden edustajien pitää olla läsnä siinä tilaisuudessa valiokunnassa. Se on aivan hyvä
ja terve perusta, joka luo uskoa siihen, että tästä lainsäädännöstä tulee hyvä ja sitä seura-
taan tarkasti.
44



Pöytäkirjan asiakohta PTK 9/2018 vp
17.09 Ilkka Kantola sd: Arvoisa rouva puhemies! Syyskuussa 2001 Yhdysvaltoihin koh-
distuneet terrori-iskut muuttivat peruuttamattomasti länsimaiden käsitystä maailman tur-
vallisuudesta. Länsimainen elämänmuoto, jossa yksilönvapaus, luottamus ja ihmisoikeu-
det ovat keskeisiä, joutui tunnustamaan haavoittuvuutensa. Presidentti Bush totesi maan
olevan sodassa. Yhdysvaltain johdolla käynnistettiin niin sanottu terrorismin vastainen
sota tarkoituksena tuhota terrori-iskujen takana oleva organisaatio.

Terrorismin vastaisesta sodasta tuli uusi käsite kansainväliseen turvallisuuspolitiik-
kaan. Sodan nimikkeen alla toimiminen merkitsi poikkeustilasäännösten soveltamista, jos-
sa avoimuuden, demokratian, yksityisyydensuojan ja muiden ihmisoikeuksien noudatta-
minen heikkenee. Tiedustelumenetelmiä ja kattavuutta vahvistettiin Yhdysvalloissa ja
muuallakin merkittävästi. Kuva USA:n valtion johdolla toteutetun tiedustelutoiminnan
laajuudesta paljastui hätkähdyttävässä laajuudessa muun muassa Edward Snowdenin teke-
mien paljastusten ansiosta.

Kotimaisessa turvallisuuspoliittisessa keskustelussa on pidättäydytty käyttämästä käsi-
tettä ”terrorismin vastainen sota”. Sodan sijaan on puhuttu terrorismin vastaisesta toimin-
nasta, ja tämä onkin viisasta. Suomi on mukana terrorismin vastaisessa toiminnassa mutta
ei käy terrorismin vastaista sotaa.

Eduskunnalle annettu tiedustelulainsäädäntö pyrkii tuomaan välineitä eräiden uhkien
torjuntaan. Tarkoitus on tiedustelun avulla hankkia tietoja sotilaallisesta toiminnasta tai
muusta sellaisesta toiminnasta, joka muodostaa vakavan uhkan kansalliselle turvallisuu-
delle. Keskeisin tavoite on hankkia tietoa, jonka avulla voidaan ennalta estää terrori-iskuja
ja digitaalisiin tietojärjestelmiin kohdistuvia kyberhyökkäyksiä.

Tiedustelulainsäädäntö on laadittu normaalioloja, ei sotatilaa tai poikkeustilaa varten.
Siksi meidän tehtävämme on eduskunnassa huolehtia siitä, että laki ei mahdollista tiedus-
teluviranomaisten toimintaa tavalla, joka loukkaisi perustavia ihmisoikeuksia ja perustus-
laissa säädettyjä kansalaisen perusoikeuksia. Tehtävämme on edistää yhteiskunnan turval-
lisuutta normaalioloissa siten, että kansalaisen yksityisyyttä, kuten luottamuksellisen vies-
tin suojaa, ei loukata muutoin kuin milloin se on välttämätöntä yhteiskunnan turvallisuu-
teen kohdistuvan vakavan uhkan torjumiseksi.

Arvoisa puhemies! Käsittelyssä oleva lakipaketti perustuslain muuttamisesta, tieduste-
lulainsäädännöstä ja sen valvonnasta on kirjoitettu sinisilmäisyyden peilauksessa. Lainval-
mistelun yhteydessä on toistuvasti muistutettu siitä, että Suomi ei enää ole mikään lintuko-
to, joka olisi turvassa muuta maailmaa kohtaavalta pahuudelta. On varoiteltu katsomasta
maailmaa liian sinisilmäisesti, hyväuskoisesti. On muistutettu siitä, että emme voi jättäy-
tyä vain toisten valtioiden tiedustelutiedon varaan kansallisesta turvallisuudestamme päät-
täessämme. Maailma on kohdattava sellaisena kuin se on. On otettava vakavasti tiedot tur-
vallisuustilanteen heikkenemisestä ympäristössämme ja kansainvälisesti.

Tiedustelulainsäädännön valmistelussa on muistutettu aiheellisesti myös toisenlaisesta
sinisilmäisyydestä, ja niin tänäänkin täällä käydyssä hyvässä keskustelussa, nimittäin siitä,
että me luottaisimme viranomaisten aina toimivan moitteettomasti. Todellisuus on tässä-
kin kohdattava sellaisena kuin se on, eikä sinisilmäisesti, ei liian luottavaisesti. Lainsää-
dännöllä on siksi huolehdittava siitä, että viranomaistoiminnan valvonta on kattavaa, ja on
huolehdittava riittävällä tavalla viranomaisten toiminnan kohteeksi joutuneen kansalaisen
oikeusturvasta. Emme saa olla sinisilmäisiä maahamme kohdistuvien uhkien suhteen, mut-
ta emme myöskään saa olla sinisilmäisiä viranomaistoiminnan piirissä ilmeneviä väärin-
45



Pöytäkirjan asiakohta PTK 9/2018 vp
käytöksen mahdollisuuksia kohtaan. Tarvitsemme mahdollisuuden tiedusteluun ja tarvit-
semme selkeät rajat tiedustelulle ja asianmukaisen valvonnan.

17.13 Mikko Savola kesk: Arvoisa rouva puhemies! Tämä tiedustelulain kokonaispaket-
ti, mitä nyt olemme käsittelemässä tässä lähetekeskustelussa, on äärimmäisen tärkeä ja
kauan odotettu lakikokonaisuus. Hyvä, että se on nyt täällä. Hyvä, että sitä päästään vie-
mään eteenpäin.

Sotilastiedustelu vaatii päivittämistä, kuten myös siviilitiedustelu. Nämä kokonaisuudet
nyt vastaavat siihen huutoon, mitä tässä on tullut ilmi jo useamman vuoden aikana, kun
asioita on esimerkiksi puolustusvaliokunnassa käsitelty. Turvallisuusympäristö on muut-
tunut, niin kuin täällä on useampaan kertaan tämänkin päivän aikana todettu.

Verkkoturvallisuus: Entistä enemmän asioita on siirtynyt verkon puolelle. Siellä tapah-
tuu niitä asioita, joita emme haluaisi tapahtuvan. Siellä tapahtuu sellaisia asioita, jotka suo-
ritetaan vieraan valtion toimesta. Siellä tapahtuu asioita, jotka liittyvät muun muassa terro-
rismiin ja sen puitteissa tehtävään rikollisuuteen. Näihin meidän pitää pystyä puuttumaan.
Niihin pitää pystyä vastaamaan ajoissa. Sen vuoksi tätä lakikokonaisuutta täällä nyt käsi-
tellään.

Arvoisa rouva puhemies! Me emme voi olla ainoastaan kumppanimaiden hyvän tahdon
varassa meidän tiedustelutietojemme saannissa. Meidän pitää olla isäntä omassa talossam-
me, siihenhän tämä viittaa. Se, että me saamme kumppaneilta tietoa, Euroopan unionin
muista maista, me saamme tietoa länsimaista, on hyvä asia, mutta kyllä meidän pitää itse
pystyä vastaamaan oman maamme tiedustelusta. Verkossa liikkuu paljon sitä tietoa, mitä
ei saisi liikkua, ja me emme pääse siihen tietoon käsiksi tällä hetkellä ennen kuin rikos on
tapahtunut. Nyt meidän pitää uuden lainsäädännön myötä päästä siihen. Miksi me tätä
teemme? Teemme sitä sen vuoksi, että me pääsemme tähän tietoon kiinni riittävissä ajoin.
Me pystymme puuttumaan, me pystymme ehkäisemään rikoksia ja saamme meidän kan-
salaisillemme turvallisuutta tähän maahan luotua lisää.

Valtiollinen verkkotiedustelu on kaiken kaikkiaan lisääntynyt muiden valtioiden toi-
mesta, ja tähän vastatiedusteluun meidän pitää niin ikään pystyä silloin vastaamaan, jotta
me tiedämme myös sen, kuinka meitä tiedustellaan.

Yksityisyydensuoja on se, mikä tässä kokonaisuudessa puhuttaa. On puhuttu niin sano-
tusta massavalvonnasta, voisiko sellaista olla. Ei sellaiseen ole resursseja, ei sellaiseen ole
halua. Se on virheellinen ajattelutapa ja aivan turha murhe miettiä, että tällaista tulisi ta-
pahtumaan tämän tulevan lainsäädännön myötä.

Mutta jos me puhumme niin sanotusta massavalvonnasta, tietojen hankkimisesta, niin se
on aivan kuten edustaja Pakkanen aiemmin sanoi. Meillä on valtavia yhtiöitä, Google,
Apple, meillä on Facebook, Twitter, jotka keräävät kaiken aikaa meistä tietoa, mitä me
tuonne itsestämme laitamme. Länsimaissa jokainen kansalainen on ladannut itselleen kes-
kimäärin yli 90 sovellusta, erilaista sovellusta meille kännykkään, meille iPadeihin, meille
tietokoneelle ja niin edelleen. Niissähän me hyväksymme aina käyttöehtoja, mitä tietoja
meistä saa kerätä — ja kuinka moni, käsi sydämellä, on lukenut näitä käyttöehtoja joskus,
mitä tietoja meistä kerätään? Jos nämä kaikki tiedot oikeasti lukisi, se ottaisi 72 vuorokaut-
ta, kun ne omat, mihinkä itse suostumuksensa on antanut, lukisi läpi. Meistä kerätään val-
tava määrä tietoa jo tällä hetkellä. Sitä tietoa ei Suomen valtio tällä tiedustelulainsäädän-
nöllä kerää, mutta sen ovat suuret kansainväliset verkkoyhtiöt tehneet.
46



Pöytäkirjan asiakohta PTK 9/2018 vp
Rouva puhemies! Tämän lain käsittelystä vielä sen verran, että tässä on tehty hyvä poh-
jatyö parlamentaarisesti Tapani Töllin johdolla, mistä kiitos. Nyt valiokunnat käsittelevät
tätä kokonaisuutta tämän kevään aikana, puolustusvaliokunta, hallintovaliokunta muun
muassa ja tietysti perustuslakivaliokunta. Toivon kyllä sitä, että tämä kokonaisuus saadaan
vietyä yksituumaisesti yhteisymmärryksessä läpi, niin kuin täällä nyt pääsääntöisesti kai-
ku tässäkin salissa oli, ja myös nopeassa käsittelyjärjestyksessä siten, että me saamme tä-
män tiedustelulainsäädännön nopeasti voimaan.

17.18 Veera Ruoho kok: Arvoisa puhemies! Kannatan tätä hallituksen esitystä eduskun-
nalle laiksi Suomen perustuslain 10 §:n muuttamisesta kiireellisessä järjestyksessä, kuten
koko lakipakettia. Ilman turvallisuutta ei voi olla kehitystä. Turvallisuutta ei ole ilman ke-
hitystä. Näin totesi YK:n pääsihteeri Kofi Annan vuonna 2005, kun itsekin olin kansainvä-
lisissä siviilikriisinhallintatehtävissä yhteiskunnassa, jossa turvallisuus oli rikkoutunut.
Nyt me täällä kehitämme omaa turvallisuuttamme tiedustelulainsäädännöllä ja siihen liit-
tyvällä perustuslain muutoksella, jotta voimme taata paremmin kansallisen turvallisuuden,
suojata jokaisen tärkeimpiä perus- ja ihmisoikeuksia elämään ja henkilökohtaiseen vapau-
teen ja koskemattomuuteen.

Arvoisa puhemies! Täällä sosiaalidemokraatit nostivat esille tarpeen suojelupoliisin tar-
kemmasta valvonnasta. Hallituksen esityksen mukaan myös supoon kohdistuvaa valvon-
taa vahvistetaan. Supon tulisi muun muassa aina ilmoittaa tiedusteluvaltuutetulle, kun se
käyttää tiedustelumenetelmää. Supon ja muiden viranomaisten yhteistyöstä säädetään en-
tistä tarkemmin. Niin ikään supon ja yritysten yhteistyöstä säädettäisiin laissa.

Arvoisa puhemies! Täällä jo oikeusministeri Häkkänen kuvasi erinomaisesti poikkeuk-
sellisen tiukkaa valvontamekanismia tiedustelutoimintaan, johon kuuluisi muun muassa
tiedusteluvaltuutettu laajoin valtuuksin kuin myös tiedusteluvalvontavaliokunta. Ministeri
Häkkänen totesi, että jatkossa valvottaisiin myös valvojia. Myös tämä on hyvin tärkeää.
Kyseisessä valiokunnassahan poliitikot, maallikot, tulisivat valvomaan turvallisuusalan
ammattilaisten toimintaa, heidän arvioitaan vakavista turvallisuusuhista kansalliselle tur-
vallisuudelle. Valvonnan valvonnalla on varmistettava se, että valiokunnan jäsenillä on
olemassa kyvyt olla luotettavia, säilyttää salaista tietoa, ja sitten se, ettei näistä valiokun-
nan jäsenistä kukaan käytä saamiaan tietoja poliittisiin tarkoituksiin. Nostan tämän huolen
sen takia esille, että presidentinvaalien aikana perussuomalaisten ehdokas käytti maanpuo-
lustuskurssilla saamiaan tietoja perustellessaan jotain omaa argumenttiaan.

Täällä tuli esille myös se, kun oltiin huolissaan siitä, että supo päättää, keitä tähän tie-
dusteluvalvontavaliokuntaan kuuluisi — mielestäni tuolla ministereistä ainakin joku jo toi
esille sen — että nämä supon turvallisuusselvitykset eivät oikeudellisesti sido nimittäjää
päätettäessä, keitä jäseniä tähän tiedusteluvalvontavaliokuntaan tulee.

Arvoisa puhemies! Menen vielä tiedusteluvalvontavaliokuntaan. Siitä lain yksityiskoh-
taisissa perusteluissa sanotaan, että tiedonsaantioikeus edellyttäisi tiedusteluvalvontava-
liokunnan jäsenten, virkamiesten ja asiantuntijoiden vaitiolovelvollisuutta sellaisista sei-
koista, joista tiedon antaminen vaarantaisi Suomen kansallista turvallisuutta tai jotka muu-
toin ovat salassa pidettäviä. Eduskunnan työjärjestykseen ehdotetaan otettavaksi erityiset
säännökset tiedusteluvalvontavaliokunnan asiakirjojen salassapidosta ja tiedusteluvalvon-
tavaliokunnan jäsenten ja virkamiesten vaitiolovelvollisuudesta, ja tässä toiminnassa tulee
kiinnittää korostettua huomiota salassapitonäkökohtiin.
47



Pöytäkirjan asiakohta PTK 9/2018 vp
17.23 Esko Kiviranta kesk: Arvoisa puhemies! Turun tapahtumat elokuussa 2017 konk-
retisoivat sen uhan, jonka monet olivat jo pitkään arvelleet koskettavan myös Suomea.
Kansainvälisen terrorismin aalto iski viime vuonna Pohjoismaihin, Turkuun ja Tukhol-
maan. Me emme ole suojassa tämäntyyppisiltä iskuilta.

Terrorismin torjunta alleviivaa tiedustelulakien uudistamisen tärkeyttä. Radikalisoitu-
neet ja ideologisesti samanmieliset henkilöt löytävät toisensa internetissä ja saavat sieltä
tukea ajatuksilleen. Uudet tiedustelulait auttavat meitä paremmin varautumaan tämäntyyp-
pisiin uhkakuviin ja reagoimaan niihin.

Tietoliikennetiedustelu on tehokas tapa puuttua kyberturvallisuuden tuomiin haastei-
siin. Meidän on pysyttävä tässä kehityksessä mukana, mikäli haluamme varautua riittäväl-
lä tavalla uudentyppisiin turvallisuusuhkiin, kuten verkkohyökkäyksiin. Hyvin suunnitel-
lulla verkkohyökkäyksellä on mahdollista lamaannuttaa nyky-yhteiskunnan osia tehok-
kaasti. Tietoliikennetiedustelu auttaa tällaisiin uhkiin varautumisessa.

17.25 Lea Mäkipää sin: Arvoisa puhemies! Suomi elää kansainvälisemmässä maailmas-
sa. Digitalisaatio on siirtänyt kommunikaatiojärjestelmät ja julkisen hallinnon tietojärjes-
telmät verkkoon. Sodankäynnin keinot ovat moninaistuneet. Tässä vain muutamia esi-
merkkejä nopeasti muuttuvasta ympäröivästä maailmasta, jonka kehityksestä Suomi ei voi
jäädä jälkeen.

Vuoden 2014 Krimin valtaus ja Itä-Ukrainan sota merkitsivät turvallisuusympäristöm-
me huomattavaa heikkenemistä, joka jatkuu yhä. Suomeen kohdistuu informaatiovaikutta-
mista, tietoverkkoiskuja, ja lisäksi vieraan vallan tiedustelu on maassamme lisääntynyt.
Siis jotain tarvitsisi tehdä.

Tiedustelulakeja on valmisteltu jo vuodesta 2013 alkaen. Parlamentaarisen seurantaryh-
män työn tehtävänä on ollut taata laaja yhteisymmärrys tiedustelulakien laadinnasta ja nii-
den saamasta sisällöstä. Tiedustelutoiminnan parlamentaariseen ja laillisuusvalvontaan ol-
laankin säätämässä kansainvälisesti vertailtuna poikkeuksellisen laajat toimivaltuudet. La-
kiluonnoksesta lausunnon antaneet kannattivat kaikki sotilastiedustelulainsäädännön laati-
mista. Oikeusministeri esimerkiksi toteaa, että Puolustusvoimien nykyiset toimivaltuudet
eivät riitä riittävän tehokkaaseen tiedonhankintaan Suomeen kohdistuvista uhkista sotilaal-
lisen ennakkovaroituksen antamiseksi. Olemme lainsäädännössämme muita länsimaita ja
verrokkimaitamme jo pahasti jäljessä. On aika nostaa Suomi tässäkin mielessä kylmän so-
dan poteroista tukevasti muiden länsimaiden tasolle.

Arvoisa puhemies! Esityksessä sotilastiedustelusta annetaan toimivaltuudet tiedonhan-
kintaan Puolustusvoimille kuuluvissa tehtävissä, jotka on laissa määritelty mahdollisim-
man tarkkarajaisesti. Tiedonhankinta kohdistuu Suomelle sotilaallista tai kansainvälistä
uhkaa aiheuttavaan toimintaan, ja sen tarkoituksena on tuottaa oikea-aikaista ja ennakol-
lista tietoa Suomen turvallisuusympäristöstä valtionjohdon päätöksenteon tueksi. Sotilas-
tiedustelu kohdistuu pääasiallisesti valtiolliseen tai siihen rinnastettavaan toimijaan, kuten
sotilaalliseen separatistijoukkoon. Paljon etukäteen kohistu, Puolustusvoimillekin uutena
toimivaltuutena tuleva tietoliikennetiedustelu kohdistuisi näin ollen pääosin perusoikeuk-
sien suojan ulkopuolelle jäävään valtiolliseen viestintään. Perustuslain muutos on kuiten-
kin välttämätön, koska se nyt sallii luottamuksellisen viestin avaamisen vain rikoksentor-
juntamielessä. Kaikkeen sellaiseen vieraan valtion asevoimien toimintaan, mistä Suomen
valtion olisi ensiarvoisen tärkeää varautumisen kannalta saada tietoa, ei kuitenkaan liity ri-
kosta.
48



Pöytäkirjan asiakohta PTK 9/2018 vp
Arvoisa puhemies! Sodankäynnin luonne on siis muuttunut. Puhutaan niin sanotusta
hybridivaikuttamisesta, johon liittyy myös siviilikeinoja ja yhteiskunnan haavoittuvuuk-
sien hyväksikäyttöä. Alkuaan internetin kaltaiset tietoliikenneyhteydet kehitettiin sotilaita
varten johtamis- ja tiedusteluvälineiksi. Sieltä ne levisivät kaikkien käyttöön, kun havait-
tiin järjestelmän auttavan kaupankäyntiä, tuotantoa ja ihmisten välistä kommunikointia
kustannustehokkaasti. Suomalainen yhteiskunta kehittyy nopeasti kohti digitaalisia palve-
luita. Yhteiskunnastamme on tullut riippuvainen varmoista tietoverkoista. Tietoverkossa
voidaan tehdä monenlaisia hyökkäyksiä. Kuun alkupuolella tehtiin laaja hyökkäys Lahden
kaupungin sisäiseen verkkoon. Hyökkäykset ovat nopeita toteuttaa, mutta niiden jälkisii-
vous on hidasta ja kallista. Verkkovakoilun ja verkossa tapahtuvien hyökkäysten ennuste-
taan kasvavan. Yhteiskuntamme elintärkeitä toimintoja ei ole suojattu tällä hetkellä riittä-
västi verkoissa tapahtuvia hyökkäyksiä vastaan. Verkkohyökkäyksiä voidaan kohdistaa
myös valtion laitoksia vastaan yhtenä keinona poliittisessa tai taloudellisessa painostukses-
sa ennen mahdollisia sotilaallisia voimia. Nykyinen lainsäädäntö ei mahdollista ennakko-
varoituksen saantia riittävän ajoissa.

Me siniset kannatamme tiedustelulakien eteenpäinvientiä nopeassa menettelyssä tällä
hallituskaudella. Tiedustelulait ovat jo nyt myöhässä — ei anneta Suomen turvallisuuden
enää odottaa.

17.30 Pia Kauma kok: Arvoisa puhemies! Pidän tärkeänä, että tänään käsittelyyn tulleet
tiedustelulait käsitellään kiireellisinä. Kansalaisten turvallisuus ei voi eikä saa olla poliitti-
sen pelin paikka. En ole huolissani massavalvonnasta. En usko, että viranomaisilla on ai-
kaa tai kiinnostusta urkkia yksittäisiä matti- tai maijameikäläisiä. Jos elää aivan normaalia
rehellistä elämää, mitä pelättävää tavallisella ihmisellä edes pitäisi olla? Toisaalta, kun
Suomi nyt tulee hiukan jälkijunassa muihin läntisen Euroopan maihin verrattuna, ehkä sii-
tä se hyöty on, että me voimme nyt omassa lainsäädännössämme ottaa oppia niistä mah-
dollisista ylilyönneistä, joita muualla on tapahtunut niin, että on jouduttu lakeja sitten myö-
hemmin rukkaamaan uusiksi tältä osin.

Arvoisa puhemies! Toisaalta lakipaketissa on myös joitakin sellaisia kohtia, joita kan-
nattaa vielä täsmentää. Yksi näistä koskee ulkomaisia tiedustelupalveluja. Yhdysvaltain
keskustiedustelupalvelu, Britannian ulkomaantiedustelu ja Ruotsin sotilaallinen tiedustelu
saisivat nyt selkeän luvan toimia Suomessa ja kerätä kohteelta salaa tiedustelutietoa Suo-
men rajojen sisäpuolella, toki supon tai Puolustusvoimien apuna tai luvalla. Keräämisen
perusteena pitäisi aina olla vakava uhka kansalliselle turvallisuudelle. Itse pohdin sitä, mil-
laisissa tilanteissa tämä voisi tulla kyseeseen ja miten tämä tilanne käytännössä muuttuisi
nykyisiin toimintatapoihin nähden esimerkiksi valeostojen ja erilaisten peiteoperaatioiden
osalta. Mielestäni näitä tulee selventää vielä valiokuntakäsittelyssä.

17.32 Mari-Leena Talvitie kok: Arvoisa puhemies! Kyseisen tiedustelulainsäädännön
paketti on toivottu ja huolellisesti valmisteltu. Siltä osin on myöskin perusteltua, että me
pystyisimme sen tänä keväänä kiireellisesti käsittelemään. Kyse on siis kolmesta kokonai-
suudesta: siviili- ja sotilastiedustelusta sekä tiedustelutoiminnan valvonnasta, lisäksi esi-
tyksissä edellytetään perustuslain 10 §:n muuttamista.

Lakipaketin etenemisessä on kyse sinivalkoisesta turvallisuudesta, luottamuksesta ja
myöskin parlamentarismin toimivuudesta. Turvallisuustilanne ja -ympäristö on muuttu-
49



Pöytäkirjan asiakohta PTK 9/2018 vp
nut, niin kuin olemme tällä kaudella jo useasti tässä salissa todenneet lähtien eduskunnan
ensimmäisestä sisäisen turvallisuuden selonteon käsittelystä viime keväältä.

Kyse on myöskin luottamuksesta. On tärkeää, että kansalaisilla on luottamus viranomai-
siin. Lakipaketti luokin poliisille ja muille turvallisuusviranomaisille ajantasaiset tieduste-
lutyökalut ja -välineet, jotta turvallisuusviranomaiset pystyvät kantamaan vastuuta suoma-
laisten turvallisuudesta. Tiedusteluvalvonnalla varmistetaan viranomaisten asianmukai-
nen toiminta ja samalla myöskin se, että kansalaisten perusoikeudet toteutuvat. Turvalli-
suusympäristömme on muuttunut. Uudet uhat vaativat monitasoisempia tutkintakeinoja, ja
tiedustelulainsäädännön myötä Suomi ottaa ison harppauksen, jolla taataan kansallista tur-
vallisuuttamme, mutta kyse on tämän sinivalkoisen turvallisuuden lisäksi myöskin luotta-
muksesta ja parlamentarismin toimivuudesta.

Arvoisa puhemies! Hyvät kollegat, tämän kevään aikana mitataan, onko tässä salissa
luottamusta ja kykyä katsoa tätä asiaa nimenomaan sinivalkoisten lasien läpi. Loppuvii-
meksi, kun on kyse parlamentarismin toimivuudesta ja demokratiasta, se mitataan sillä,
miten paneudumme valiokuntavaiheessa koko tiedustelulainsäädännön paketin käsitte-
lyyn ja millä edellytyksillä se tulee loppuviimeksi hyväksyttyä. Aloitamme käsittelyn
muun muassa hallintovaliokunnassa huomenna keskiviikkona.

17.34 Vesa-Matti Saarakkala sin: Arvoisa rouva puhemies! Tiedustelulainsäädännön
luomiselle ja perustuslain muuttamiselle kiireellisesti on olemassa nyt erityisen painavat
perusteet. Lainvalmistelu on aloitettu käytännössä jo 2013, nyt elämme vuotta 2018. Vä-
lissä on nähty Krimin laiton valtaus, hybridisodankäyntiä käytännössä, kansainvaellus ja
laiton maahanmuuttoaalto Eurooppaan, satojentuhansien henkilöiden laiton maassa oles-
kelu EU:ssa, ulkopuolisten tahojen systemaattinen vaikuttaminen USA:n presidentinvaa-
leihin, terrorismin uudet muodot ja terroritekojen yhä laajempi valmistelutoiminta tieto-
verkkoja hyväksi käyttäen. Suomi ei voi jäädä faksiaikaan.

Olemme jo nyt käytännössä myöhässä näiden tiedustelulakien kanssa. Joidenkin edus-
kunnassa esiin tuomalla logiikalla siitä seuraa johtopäätös, että kun ei-toivottu asiantila on
vallinnut jo pitkään, kiirettä ei välttämättä tarvitsisi pitää nytkään vaan voitaisiin ottaa jopa
vuosi lisäaikaa siirtäen asian lopullinen käsittely seuraavalle eduskunnalle. En usko, että
kansalaisten enemmistö hyväksyy tällaista näkökulmaa, valtion tärkein tehtävä kun on
huolehtia kansalaistensa turvallisuudesta.

Kansalaisten suojelemisen keinoja on punnittava nyt käsittelyssä olevan lakihankkeen
yhteydessä muun muassa kansalaisten yksityisyydensuojan suhteen. Se on erittäin tärkeää.
Samaan hengenvetoon voi todeta, että jo tällä hetkellä useilla Suomen valtioon mitenkään
liittymättömillä tahoilla on parhaillaan kyky ja mahdollisuudet tarkkailla ja seurata tieto-
liikennettä ja sen sisältöä Suomessa, myös yksittäisten kansalaisten. Esimerkiksi eduskun-
tatyössä on ainakin itselleni tullut eteen tilanteita, joissa olen joutunut viranomaisten pyyn-
nöstä jättämään viestintävälineet pois käytöstä ja erilliseen tilaan, kun olen saanut jotakin
informaatiota. Se tarkoittaa sitä, että viestintävälineiden kautta voidaan seurata suhteelli-
sen helposti jo nyt ketä tahansa. Ja uskoakseni eduskunnassa tietoturva ainakin kaiken jär-
jen mukaan on varsin korkealla tasolla.

Luomalla edes rajoitetun kyvyn ja tarkkaan rajoitetut ja valvotut mahdollisuudet suoma-
laisille turvallisuusviranomaisille vastaavaan toimintaan emme mielestäni kavenna suo-
malaisten oikeutta yksityisyyteen vaan päinvastoin parannamme näitä oikeuksia, kun
emme jätä Suomen tietoverkkoja ulkovaltojen tiedustelutoiminnan ja rikollisten suhteelli-
50



Pöytäkirjan asiakohta PTK 9/2018 vp
sen vapaasti käytettävissä olevaksi temmellyskentäksi, jossa Suomen kansalaisten yksityi-
syys on lähinnä vitsi. Asiat tulee siis asettaa mittasuhteisiinsa ja säilyttää todellisuudentaju.

Arvoisa puhemies! Meidän on tässä tilanteessa jätettävä kirkasotsainen idealismi ja toi-
saalta turha dystopian maalaaminen vähemmälle ja tunnustettava tosiasiat sekä realiteetit.
Yksityiskohtia tarkkaan punnitsemalla ja harkitsemalla ja demokraattisen prosessin läpiva-
laisulla tästä lainsäädännöstä tullaan saamaan hyvä.

17.38 Jari Myllykoski vas: Arvoisa rouva puhemies! Innostuin oikeastaan edustaja Ka-
nervan ja edustaja Packalénin puheenvuoroista siinä mielessä, että haluan nyt kuitenkin
rauhoittaa Suomen kansaa, että Suomea ei miehitetä kuitenkaan vielä verkon kautta tehtä-
vällä hyökkäyksellä, että miehittäminen on kyllä jotakin muuta. Mutta on erityisen tär-
keää, että sotilaallista tiedustelua kansallisen turvallisuuden nimissä edistetään, enkä mil-
lään muotoa halua vastustaa sitä, että tämä asia vaikka menisikin kiireellisesti.

Kun kysymys on kokonaisesta paketista, on pakko kuitenkin sanoa, että kun edustaja
Packalén täällä kävi todistamassa, että poliisia ja viranomaisia ei kiinnosta epäkurantti tie-
to, niin muistelen tuolta kotimaakunnastani erään murhatutkimuksen osalta, että silloin
erittäin moni virkamies poliisista sai huomautuksen siitä, että kävivät penkomassa sellai-
sia tietoja, jotka eivät heille kuulu. Eli he eivät osallistuneet tähän murhatutkimukseen mut-
ta he halusivat uteliaisuudestaan tehdä näitä omia tutkimuksiaan, mikä tarkoittaa sitä, että
kun tätä lakia valmistellaan, meidän pitää olla erittäin valppaana sen valvonnan suhteen,
mitenkä näitä tietoja käsitellään. Siinä mielessä valiokunnille täytyy antaa erityisen hyvä
työrauha tehdä sitä syvää harkintaa, niin että tämä valvontamekanismi todellakin toimii.
Niitä taisi olla 40, jotka eivät osallistuneet tutkintaan mutta halusivat näitä tietoja ja saivat,
ja on mielestäni kohtuutonta, jos me emme huolehdi tästä valvonnasta ja tietojen turvalli-
suudesta. Jokainen meistä varmasti muistaa Snowdenin taikka Panama-paperit ja niin edel-
leen, mitä tarkoittaa, kun on paljon tietoa jossakin yhdessä paikassa.

Arvoisa puhemies! Näen erittäin suurena vastuunottona sen, että me rupeamme hankki-
maan tietoja laajasti, koska se vuotomahdollisuus sen yksittäisen ihmisen osalta, joka ei
tiedä, että häntä valvotaan, on todellinen. Hänen tietonsa voi vuotaa julkisuuteen.

En ollut siinä alkukeskustelussa, kun kysyttiin, että no kellekä se tieto tästä turvallisuus-
selvityksestä kansanedustajan osalta sitten annetaan — ryhmäpuheenjohtajalle — ja ha-
luaisin kysyä ministereiltä edelleen: mitä jos se henkilö, joka on sen eduskuntaryhmän pu-
heenjohtaja, onkin saanut negatiivisen lausunnon supolta omasta turvallisuudestaan ja käy-
tettävyydestään ja kelpoisuudestaan valiokunnassa? Tämä myös pitää käsitellä valiokun-
nan käsittelyjen yhteydessä, että mitenkä tämä asia hoidetaan. Kansanedustajan kansan
mandaatilla saatu valtakirja, joka perustuu perustuslakiin — muutetaanko sitäkin nyt tässä
yhteydessä, että kansanedustajan oikeus tulla valituksi täällä oleviin instansseihin vaaran-
tuu?

Arvoisa puhemies! Vielä lopuksi: Me emme tälläkään lainsäädännöllä pysty estämään
ulkovaltojen trollausta taikka tiedustelua. Se pitää ottaa totena. On tärkeää, että me pys-
tymme itse omalla toiminnallamme turvaamaan kansallista turvallisuutta, mutta tällä laki-
paketilla ei estetä sitä, kuinka ulkovallat täällä toimivat.

17.43 Simon Elo sin: Arvoisa puhemies! Georgian sota 2008, Ukrainan kriisi 2014, terro-
riuhka Suomea kohtaan korkeammalla kuin koskaan. Me olemme valitettavasti, suomalai-
set ja Suomi, olleet sinisilmäisiä monen vuoden ajan. Onneksi vuodesta 2013 lähtien tätä
51



Pöytäkirjan asiakohta PTK 9/2018 vp
lainsäädäntötyötä tiedustelulakien uudistamiseksi on tehty, mutta sekin on vienyt, totta kai,
aikansa. Siniset eivät ole sinisilmäisiä. Nyt on aika uudistaa tiedustelulainsäädäntöä, ja
olenkin iloinen, että täältä salista on sille löytynyt hyvin laajaa tukea yli hallitus—opposi-
tio-rajojen.

Perussuomalaisten ryhmäpuheenvuorossa esitettiin ajatus, että me voittaisimme vain
vuoden, jos tämä tiedustelulainsäädäntö saadaan voimaan pikaisesti. Toisaalta voi ajatella,
että se vuosikin voi olla ratkaiseva. Vuonna 2015 Ruotsin suojelupoliisi Säpo kertoi julki-
sesti, että vuoden aikana he olivat uusitulla tiedustelulainsäädännöllä pystyneet estämään
kaksi terrori-iskua. Se vuosi voi olla se ratkaiseva, enkä minä ainakaan halua olla vastaa-
massa, kun äänestäjä kysyy, että miksi te ette toimineet silloin, kun olisi pitänyt toimia.
Tässä kuitenkin tarkoituksena on suojata nimenomaan niitä perusvapauksia, mitkä perus-
tuslaissa meille on turvattu, ihmiselämän suojaa, länsimaisia kansalaisvapauksia, mutta
totta kai tärkeää on, niin kuin täällä puheenvuoroissa erityisesti oppositiosta on tullut, että
huomataan, että tämän lainsäädännön pitää myös omalta osaltaan niitä kansalaisvapauksia
turvata — esimerkiksi tietoturvan osalta ei saa sitä vaarantaa.

Mutta harjataan nyt nämä lait täällä eduskunnassa yhdessä huolella. Sininen eduskunta-
ryhmä kannattaa lain pikaista käsittelyä, koska katsomme, että sille on selkeät perustelut.
Ymmärrän sen tarpeen, mikä ryhmistä on noussut, kuulla perustuslakivaliokunnan lausun-
to, ja se on täysin hyväksyttävää ja suorastaan järkevää, mutta toisaalta toivon, että myös-
kään ei esitetä sellaisia väitteitä kuin täällä tosiaan yhdessä ryhmäpuheenvuorossa tuli, että
me säästäisimme ”vain” vuoden. Se vuosi voi olla ratkaiseva.

17.45 Kimmo Kivelä sin: Puhemies! Digitalisaatio ja it-teknologian kehittyminen ovat
muuttaneet maailmaa, ja osa tätä maailman muutosta valitettavasti ovat myös erilaiset lie-
veilmiöt tämän ympärillä, ja siihen liittyvät myös tiedusteluun liittyvät kysymykset. Sen
takia lainsäädännön on seurattava aikaa, eikä kukaan kai ole tänään täällä kiistänytkään si-
tä, että lainsäädäntömme uudistaminen on välttämätöntä ja että olemme jossain määrin
muuta Eurooppaa jäljessä.

Panen tyytyväisyydellä merkille tänään käydyn keskustelun. Tämä osoittaa suomalai-
sen demokratian ja suomalaisen parlamentarismin voimasta, että todella tärkeissä kysy-
myksissä on kuitenkin yhteinen päämäärä, pitkälti yhteisymmärrys — toki tietyistä kriitti-
sistä havainnoista huolimatta. Tätä lainsäädäntöä on jo huolellisesti valmisteltu, mutta jat-
kokäsittelyn täytyy myös olla täällä eduskunnassa, valiokunnissa, huolellista. Valiokun-
tien on syytä suhtautua tehtäviinsä siihen kuuluvalla vakavuudella ajan kanssa.

Edustaja Salolainen nosti debatissa esille tärkeän kysymyksen tiedusteluvaliokunnan
roolista suhteessa muihin valiokuntiin. Onkin tärkeätä, että tiedusteluvaliokunta ei jää
ikään kuin salaseuraksi muurin sisään tänne talon sisään. Ja myös nyt, kun perustuslakiva-
liokunta, jonka jäsen itse olen, on tämän käsittelyn yhteydessä temppelin harjalla, on ää-
rimmäisen tärkeätä, että PeVille annetaan työrauha.

17.47 Hannu Hoskonen kesk: Arvoisa rouva puhemies! Pari asiaa jäi tuosta edellisestä
puheenvuorosta sanomatta. 

Ensinnäkin sen asian haluan painokkaasti sanoa, että kun nämä tiedustelulait nyt ovat
tulleet eduskuntaan, niin kannatan lämpimästi sitä, että nämä käsitellään nopeasti ja saa-
daan voimaan mahdollisimman pian. Vaikkakin se vaatii tämän perustuslain nopeutetun
säätämisjärjestyksen, niin siitäkin huolimatta asian tärkeyden kannalta on välttämätöntä,
52



Pöytäkirjan asiakohta PTK 9/2018 vp
että viemme tämän lakipaketin hyvin huolellisesti valmisteltuna, niin kuin se on tänne tuo-
tu, ja yhtä huolella käsittelemme sen valiokunnissa, minkä jälkeen sitten teemme päätökset
tässä salissa niin, että lait saadaan mahdollisimman nopeasti voimaan. Suomi ei kerta kaik-
kiaan voi tässä nykyisessä maailmassa olla ilman tällaista lainsäädäntöä, mitä me tässä
olemme käsittelemässä.

Edustaja Myllykoski tässä totesi, että me emme mahda näille trollaajille tai väärän tie-
don levittäjille tai meidän tietoverkoissa riehuville tiedustelijoille yhtään mitään. Aivan
totta, tällä hetkellä me emme mahda mitään, koska me emme tiedä, keitä siellä on. Siellä
voi olla ihan keitä vain. Meillä ei ole keinoja viranomaisilla puuttua siihen, kun ei ole la-
kia. Mutta sitten kun saadaan nämä lait voimaan ja tiedustelu käyntiin laillisilla keinoilla,
niin meillä on niitä instrumentteja, millä käydä näihin näkymättömiin tiedonhankkijoihin
tai väärän tiedon levittäjiin kiinni. Tähän astihan, tälläkään hetkellä me emme tiedä, keitä
siellä on. Ei ole minkäännäköisiä mahdollisuuksia seurata niitä. Ne James Bond -ajat, jol-
loin vakoilija käveli jossakin ja oli salkku kädessä ja ajeli hienolla autolla, ovat olleet ja
menneet. Varmaan vieläkin on sentyyppisiä tiedonhankkijoita, mutta se todellinen tiedon-
hankintahan on tietoverkoissa.

Tässä keskustelussa on jäänyt mielestäni liian vähälle huomiolle se, että varsinkin sivii-
lipuolella tänä päivänä teollisuusvakoilu on aivan valtavaa. Hirvittävän suuria omaisuuse-
riä, tai paremminkin tietoa, siirtyy vieraiden valtakuntien haltuun, ja sitä kautta levitetään
haittaohjelmia taikka sitten levitetään sellaisia näkymättömiä seurantaohjelmia, joilla yri-
tysten tietoja saadaan haltuun koko ajan pikkuhiljaa. Nyt kun nämä tiedustelulainsäädän-
nöt saadaan kuntoon ja saadaan tietoa verkoista, mitä haittaohjelmia tai viruksia tai muuta
siellä liikkuu, sitten pääsemme niihinkin käsiksi.

On arvioitu, että Suomessa jo tällä hetkellä on kymmenien miljoonien eurojen arvosta
vahinkoa tehty tietoverkkojen kautta, ja jokainen tietää sen kauhuskenaarion, että jos joku
haluaa ulkomailta eräänlaisilla palvelunestohyökkäyksillä tai haittaohjelmilla vaikuttaa
esimerkiksi valtakunnan sähkönjakeluverkkoon, se on kuulemma kovin helppo tehdä, jos
joku sille tielle lähtee. Sen takia me tarvitsemme tämän tiedustelulain, että pystymme yh-
distelemään tietoja, hankkimaan niitä eri teitse ja saamaan mahdollisesti yhdisteltyä tieto-
ja, jotka kertovat, mitä rajojemme ulkopuolella tapahtuu, ja näitä tietoja yhdistelemällä ja
yhteistyötä tekemällä toisten tiedustelupalvelujen kanssa pystymme suomalaisten turvalli-
sen elämän edellytykset takaamaan tässä maassa.

Se on selvä asia, että yksityisen ihmisen sähköposteihin ja tällaisiin ei käydä käsiksi.
Ihan virallinen tietohan julkisuudestakin on ollut luettavissa, että ne viestit, joita verkossa
seurataan, tai se tele-, tietoliikenne, jota seurataan, ovat promillen pieniä, pieniä osia. Ohi
menee valtaosa tavallisten ihmisten tiedoista, jotka eivät kiinnosta ketään. Ja ketäpä se
kiinnostaisi, vaikka minä edustaja Simon Elolle lähettäisin viestin, että Ilomantsissa sataa
tällä hetkellä, tai ei sada vettä vaan on kaunis pakkaskeli? [Simon Elo: Onko näin?] — On,
on, se on varma tieto, äsken tarkistettu. — Jos minä tämän tiedon lähettäisin illalla vaikka
sähköpostilla, tuskin se vaikka itänaapurin tiedustelupalvelua kiinnostaa, mutta sitten jos
joku Suomessa toimiva terroristiyhteyksiä omaava henkilö käy jatkuvaa keskustelua vaik-
ka Lähi-idässä olevien taistelevien veljien kanssa, niin se tieto suojelupoliisia kiinnostaa
ihan varmasti, ja mikä on sitten niiden ihmisten suunnitelma suomalaisten ihmisten tule-
vaisuuden kannalta? Se on sellaista tietoa, jolla pystymme suomalaisten ihmisten tulevai-
suutta turvaamaan ihan varmasti ihan eri tavalla.
53



Pöytäkirjan asiakohta PTK 9/2018 vp
Tämän takia kannatan lämpimästi, että lakiesitys käsitellään hyvin ja perusteellisesti täs-
sä talossa, tehdään nopeassa aikataulussa päätökset ja saadaan nämä lait voimaan, että pää-
semme tiedustelussa sille tasolle, millä muutkin Euroopan maat ovat. Hyvällä uskolla ei
tässä asiassa enää pärjää yhtään.

17.51 Joona Räsänen sd: Arvoisa puhemies! Täällä on käyty perusteellinen keskustelu
tästä kokonaisuudesta ja tarve tälle lainsäädännöllehän on yhteisesti todettu, ja se on juuri
näin, Suomi tarvitsee tiedustelulainsäädäntöä. Suomi tarvitsee sellaista tiedustelulainsää-
däntöä, missä pystymme sekä huolehtimaan kansalaisten turvallisuudesta että takaamaan
myös parhaalla mahdollisella tavalla yksityisyydensuojan. Nämä kaksi asiaa on minusta
kohtuullisen hyvin jo nykyisessä paketissa pystytty yhdistämään ja tätä varmasti täällä
eduskunnassa voidaan vielä eteenpäin työstää ja pohtia tätä tarkkarajaisuutta.

Mutta ehkä tähän keskusteluun vielä muutama huomio.
Itselleni, kun tätä pakettia käy läpi, nousee kysymys luottamuksesta, siis luottamukses-

ta, mihin kansalaisen täytyy luottaa. Oikeastaan se liittyy kolmeen asiaan:
Ensinnäkin kansalaisen pitää pystyä luottamaan siihen, että sellainen tieto, mitä hänestä

on, ei joudu vääriin käsiin. Kansalaisen pitää pystyä luottamaan siihen, että hänestä olevaa
tietoa ei joudu vääriin käsiin. Se liittyy tähän tarkkarajaisuuteen.

Toisekseen kansalaisen pitää pystyä luottamaan siihen, että jos jokin taho suunnittelee
jotain sellaista, joka uhkaa tämän kansalaisen hyvinvointia, niin viranomaisella pitää olla
mahdollisuudet tähän puuttua. Tämä on ihan selvä asia.

Kolmanneksi kansalaisen pitää myös pystyä luottamaan siihen, että myös valvojalla on
valvoja, joka pystyy sitten myös puuttumaan mahdollisiin väärinkäytöksiin ja katsomaan,
mitäköhän kaikkea tällä tiedolla tehdään.

Nämä asiat tulisi nyt hyvin tarkkaan tässä perata läpi, kun lainsäädäntötyötä eduskun-
nassa teemme ja varmasti saamme hyvän kokonaisuuden.

Sitten vielä loppuun miete tästä kiireellisyydestä. Siinä kannattaa luottaa aika pitkälti
siihen asiantuntija-arvioon, jonka me täällä eri valiokunnissa saamme, ja tehdä sen jälkeen
sitten viimeinen päätös, kun perustuslakivaliokuntakin on tämän käynyt hyvin läpi.

17.53 Sinuhe Wallinheimo kok: Arvoisa rouva puhemies! Kokoomuksen ryhmäpuheen
pitänyt edustaja Rydman kiteytti mielestäni hyvin ne syyt, miksi me tarvitsemme tätä lain-
säädäntöä, ja myös syitä siihen, miksi se pitäisi saattaa voimaan mahdollisimman nopeasti.

Maailma on ratkaisevasti muuttunut, myös vakavan rikollisuuden, terrorismin tai vaik-
kapa vakoilun suhteen, ja siksi meidän lainsäädännön myös näiden rikoksien ja uhkien tor-
jumiseksi pitää olla ajan tasalla. Ikävä kyllä, tässä suhteessa päättäjät viimeisten vuosikym-
menten aikana eivät ole olleet tehtäviensä tasalla Suomessa. Sen takia me olemme ajautu-
neet kummalliseen tilanteeseen, jossa oman kansallisen turvallisuuden kannalta olemme
monen keskeisen tiedon osalta olleet muiden valtioiden hyväntahtoisuuden varassa. Tällä
lainsäädännöllä tähän saadaan vihdoin pysyvä parannus.

Arvoisa puhemies! Syy asian kiirehtimiseen on puolestaan sekin mielestäni päivänsel-
vä. Kyse on koko yhteiskunnan turvallisuutta lisäävästä kokonaisuudesta, ja siksi se pitää
saattaa voimaan mahdollisimman nopeasti.

On varmasti niin, kuten monet tämän paketin kritisoijat näkevät, että mikään lainsäädän-
tö ei sinällään estä vaikkapa Turun kaltaisen terroristi-iskun toistumista, mutta ainakin
54



Pöytäkirjan asiakohta PTK 9/2018 vp
mahdollisuudet niiden estämiseen paranevat mielestäni ainakin tältä osin. Varaa odotte-
luun ei meillä tässä suhteessa ole eikä ole myöskään syytä.

Arvoisa puhemies! Nopeaa käsittelyä puoltaa myös se seikka, että tätä lakipakettia on
valmisteltu pitkään ja huolellisesti ja tässä valmistelussa ovat olleet myös eri puolueet, ku-
ten myös sidosryhmät, mukana koko ajan. Sen myötä kansalaisten perusoikeuksiin, mu-
kaan lukien yksityisyydensuojaan, liittyvät huolet on tässä kokonaisuudessa mielestäni
riittävällä tavalla huomioitu. Tavallisen suomalaisen arkea nämä tiedustelulait eivät hei-
kennä, vaan pikemminkin ne parantavat meidän jokaisen turvallisuutta.

On kuitenkin hyvä, että nämä lait käydään vielä kerran tarkasti läpi asianomaisissa va-
liokunnissa ja ajan kanssa. Näin voidaan varmistaa, että Suomi saa sellaiset tiedustelulait,
jotka se turvallisuutensa vahvistamiseksi tarvitsee.

17.56 Simon Elo sin: Arvoisa puhemies! Sosiaalidemokraattien ryhmäpuheenvuorossa
todettiin, että asiat määräävät aikataulun, ei toisinpäin. Tästä voi olla hyvinkin samaa miel-
tä, mutta siinä mielessä juuri tilanne tämän lainsäädännön suhteen on niin vakava kuin on,
koska nimenomaan niiden asioiden pitäisi määrätä.

Tässä keskustelussa on nostettu esiin terrorismia, vieraiden valtioiden tiedustelutoimin-
taa Suomea kohtaan. Tärkeitä kysymyksiä, mutta nostan muutaman muunkin esimerkin,
missä tilanteessa olemme olleet, kun näitä valtuuksia ei ole Suomella ollut.

Jos ajatellaan näitä niin sanottuja itärajan maakauppoja, joista on esitetty julkisuudessa-
kin epäilyjä siitä, että niillä olisi jonkinlaisia ulko- ja turvallisuuspoliittisia kytkentöjä, niin
nykyisellään viranomaiset eivät ole pystyneet tutkimaan näitä kauppoja ja niiden taustoja,
sen tarkemmin kuin mitä julkisista lähteistä on pystynyt tutkimaan. Hyvin vakava kysy-
mys.

Toinen esimerkki on ulkoministeriön tietovuoto, joka oli tässä taannoin. Siitä jopa ulko-
asiainvaliokunta, joka seuraa ja valvoo ulkoministeriötä, kuuli ensin Ruotsin televisiosta.
Meillä ei ole mahdollisuutta itsellä tällaista tietovuotoa välttämättä huomata, jos ei ole riit-
täviä tiedustelulainsäädännöllisiä valtuuksia ja sitä kautta kykyä.

Eli tällaiset esimerkit kertovat siitä, että tämä on laajempi kysymys kuin pelkästään jul-
kisuudessa esitetty terrorismi tai perinteiset sotilaalliset uhat.

Tietysti on myös huomattava se, että se kysymys, minkä takia tätä nyt täällä käsitellään,
on erityisesti perustuslaki. Tuntuu siltä, että ei kenelläkään ole tästä itse asiasta sinänsä eri-
mielisyyttä, nyt kyse on tästä pikaisesta käsittelystä. Näiden perusteella, mitä täällä on tä-
nään puhuttu — kuten sosiaalidemokraattien puheenvuorossa — että ulkomailla on tiedet-
tävä, että me olemme valppaana ja varautuneena, vaikuttaa siltä, että tässä voidaan edetä
jopa pikaisella aikataululla, jolloin voimme yhdessä, muun muassa sosiaalidemokraattisen
ryhmän kanssa, sanoa kansalaisille: ollos huoleton, poikas valveil’ on!

Keskustelu päättyi.

Asia lähetettiin perustuslakivaliokuntaan, jolle ulkoasiainvaliokunnan, hallintovaliokun-
nan ja puolustusvaliokunnan on annettava lausunto.
55


