















































DEMB2F7.tmp.xml


Pöytäkirjan asiakohta PTK 37/2019 vp
Pöytäkirjan asiakohta 

PTK 37/2019 vp

Täysistunto

Keskiviikko 25.9.2019 klo 14.02—17.28

2. Valtioneuvoston oikeuskanslerin kertomus vuodelta 2018
Kertomus K 2/2019 vp

Lähetekeskustelu

Ensimmäinen varapuhemies Tuula Haatainen: Lähetekeskustelua varten esitellään päi-
väjärjestyksen 2. asia. Puhemiesneuvosto ehdottaa, että asia lähetetään perustuslakivalio-
kuntaan.

Lähetekeskusteluun varataan enintään 60 minuuttia. Asian käsittelyssä noudatetaan ai-
kataulutettujen asioiden osalta sovittuja menettelytapoja. 

Keskustelu

14.03 Valtioneuvoston oikeuskansleri Tuomas Pöysti (esittelypuheenvuoro): Arvoisa
puhemies! Perustuslaissa säädetyn oikeuskanslerin kertomuksen käsittely eduskunnassa
mahdollistaa vuoropuhelun perus- ja ihmisoikeuksien ja eduskunnan tässä salissa säätä-
mien lakien toteutumisesta ja oikeuden toteutumisen arkea koskevien havaintojen välittä-
misen lainsäätäjän käyttöön. Tänä vuonna oikeuskanslerin kertomuksen kokoavana teema-
na on osallisuuden toteutuminen. Kertomuksen alussa ovat perinteiseen tapaan oikeus-
kanslerin ja apulaisoikeuskanslerin puheenvuorot. 

Oman puheenvuoroni teemana on osallisuus ja kieli. Perusoikeudet ovat kaikkien, eivät
ainoastaan jonkin tietyn ryhmän, oikeuksia. Ymmärrettävä kieli on yhteiskunnallisen osal-
lisuuden välttämätön edellytys. Vieraannuttava kieli, saati kielellisten oikeuksien toteutu-
matta jääminen, estävät osallisuuden, hyvän hallinnon ja oikeusturvan toteutumisen. Hal-
linnon kieli ei saisi tehdä asioita vaikeaksi, ja jokaisen olisi pystyttävä muodostamaan ym-
märrettävä kokonaiskuva niin omasta asiastaan kuin julkisen päätöksenteon kohteena ole-
vista asioista. Tämä on mahdollista vain, jos kieli on ymmärrettävää. Kielellisten oikeuk-
sien toteutumisessa on meillä parannettavaa. Ruotsin kielellä ei ole käytännössä riittävästi
saatavissa tietoja tai palveluita. Sama koskee saamen kieltä. Molempien kansalliskielten
käyttäminen ja erityisesti lainsäädännöllisten perusteluiden kielen ymmärrettävyys kuulu-
vat hyvin olennaisena osana hyvään lainvalmistelutapaan.

Ohjelmakoodista on tulossa hallinnon ja oikeudellisen päätöksenteon kieltä. Hallinto
automatisoidaan nopealla tahdilla, ja automaattisen päätöksenteon tulisikin aina olla kään-
nettävissä ja selitettävissä ihmisen ymmärrettävällä kielellä. Tulevaisuudessa niin kielen
kuin osallisuuden merkittävä pulma liittyykin siihen, osaammeko me selittää automaatti-
set menettelyt siten, että ihmiset ne ymmärtävät. Uuden yleislainsäädännön ohella tämä
vaatii ennakollista vaikuttamista hallinnon ja julkisten palveluiden tietojärjestelmiin. 

Apulaisoikeuskansleri Mikko Puumalainen käsittelee puheenvuorossaan suunnitelmal-
listen valvonta- ja tarkastuskäyntiensä tuloksia. Systemaattinen ja suunnitelmallinen val-
 Tarkistettu
4.0



Pöytäkirjan asiakohta PTK 37/2019 vp
vontakäyntimenettely kertoo oikeuskanslerin harjoittamassa laillisuusvalvonnassa omak-
sutusta rakenteellisesta näkökulmasta. Kiinnitämme huomiota seikkoihin, jotka voivat es-
tää perus- ja ihmisoikeuksien ja muiden oikeuksien johdonmukaisen ja tehokkaan toteutu-
misen. Valvontakäynnit esimerkiksi lastensuojelua valvovissa viranomaisissa ja hallinto-
oikeuksissa sekä yhteydenpito ministereihin ovat tuottaneet monilta osin korjauksia ongel-
miin. Voimavarojen kohdentamisen joustavuutta on lisätty, johtamista parannettu ja re-
surssejakin lisätty. Resurssien riittävyys on havaintojemme mukaan vain yksi tekijä käsit-
telyviiveissä.

Digitalisaatio on suuri mahdollisuus parantaa niin hallintoa kuin oikeusturvaa. Sen avul-
la julkiset palvelut voivat paremmin vastata ihmisten ja yhteiskunnan tarpeisiin. Samalla
kuitenkin tulee pitää huolta niistä, jotka eivät pysy digikehityksessä mukana. Hyvä hallin-
to kuuluu muillekin kuin digitaitoisille. Tältä osin rakenteellisen palveluperiaatteen toteu-
tumisessa on merkittäviäkin vajeita eri hallinnonaloilla. Monille vanhemmille aiheuttaa
ongelmia terveydenhuollon sähköisen Omakanta-palvelun ikäraja, jossa 10 vuotta täyttä-
neen lapsen vanhemmat eivät ole miltään osin päässeet näkemään huollettavanaan olevan
lapsen reseptejä ja terveystietoja. TE-toimistojen työvoimapalvelussa tarjoamat tietojärjes-
telmät eivät ole välttämättä tarjonneet asiakkaille mahdollisuutta selviytyä riittävän suju-
vasti asioidensa hoitamisesta. Samoin mobiilivälineillä tapahtuvassa palvelujen käytössä
on ollut tarpeetonta vaikeutta. Näihin kipukohtiin ja yleensä TE-palveluiden asiakaspalve-
luun on työvoimapalveluiden ja työttömyysturvaa koskevan lainsäädännön uudistusten yh-
teydessä tarvetta paneutua. Samoin tietosuojan ennakollisen toteuttamisen merkitys julki-
sessa hallinnossa on kasvanut.

Oikeuskansleri on eduskunnan perustuslakivaliokunnan kannanottojen mukaisesti voi-
makkaasti kehittänyt ennakollista säädösvalvontaa. Lainvalmistelu-uudistusten valvon-
nasta on nyt käsittelyssä olevassa kertomuksessa oma jakso. Oikeuskanslerin antamat lau-
sunnot ovat samalla perustuslain noudattamisen ja hyvän lainvalmistelutavan valvontaa, ja
ryhdyimme viime vuoden alussa tehostamaan säädösehdotusten ennakollista valvontaa
pyytämällä hallituksen esitysten luonnoksia tarkemmin tarkastettavaksi lainvalmistelun
loppuvaiheessa tarkoituksena huolehtia aikaisempaa kattavammin, että valtioneuvoston
päätettäväksi tulevissa hallituksen esityksissä ei olisi huomautettavaa laillisuusvalvonnan
näkökulmasta. Päätöksentekoa edeltävässä vaiheessa ministerillä on paremmat mahdolli-
suudet tehdä esityksiin tarvittavat korjaukset, jos sellaiseen ilmenee aihetta. Ennakollisen
tarkastuksen vaikuttavuutta lisää vielä se, että valtioneuvoston esittelylistojen tarkastuk-
sessa valvotaan myöskin näiden huomioiden ja palautteiden huomioonottamista. Ennakko-
tarkastuksia tehtiin viime vuonna yhteensä 58 kappaletta eli 18 prosenttiin viime valtiopäi-
villä annetuista hallituksen esityksistä ja lisäksi annettiin 93 laillisuusvalvonnallista lau-
suntoa, mikä on yli kolmanneksen enemmän aikaisempaan vuoteen verrattuna. Tämän li-
säksi Oikeuskanslerinviraston asiantuntijat ovat osallistuneet laillisuusvalvojan roolissa
myös lainvalmistelun ja sen johtamisen kehittämiseen, muun muassa uusien hallituksen
esitysten laatimisohjeiden eli HELO-ohjeiden valmisteluun. Tämä näkynee jatkossa pa-
rempina esityksinä täällä eduskunnassa. Vastuu lainvalmistelusta on luonnollisesti kuiten-
kin asianomaisella ministerillä ja valtioneuvostolla, ei oikeuskanslerilla.

Oikeuskanslerin ja eduskunnan oikeusasiamiehen tehtävänjaon kehittäminen on eden-
nyt erittäin hyvässä yhteistyössä oikeusasiamiehen kanssa. Oikeusministeriön asettaman
työryhmän, johon sekä oikeuskansleri että oikeusasiamies ovat osallistuneet, mietintö
”Ylimpien laillisuusvalvojien tehtävien jako” antaa mielestäni erinomaisen perustan suo-
2



Pöytäkirjan asiakohta PTK 37/2019 vp
malaisen laillisuusvalvonnan kehittämiseksi siten, että se vastaa paremmin nykypäivän ja
huomisen tarpeisiin.

Arvoisa puhemies! Ylin laillisuusvalvonta on vaikuttavaa. Esimerkiksi aluehallintovi-
rastojen harjoittaman lastensuojelun valvonnan osalta valtiovarainministeriö on antanut
apulaisoikeuskanslerille selvityksen, jonka mukaan tarkastusten ja laillisuusvalvontatoi-
miemme seurauksena aluehallintovirastoihin on osoitettu pysyvästi lisää resursseja, tiivis-
tetty seurantaa ja uudistettu johtamismalleja siten, että ennalta ehkäisevälle ohjaukselle on
tullut enemmän tilaa. Laajemminkin sosiaali- ja terveydenhuollossa tarvitaan omavalvon-
nan lisäksi toimivaa ja asiantuntevaa viranomaisvalvontaa.

Työmäärät Oikeuskanslerinvirastossa ovat kasvaneet. Erityisesti ovat kasvaneet asian-
ajajia ja julkisia oikeusavustajia ja luvan saaneita oikeudenkäyntiavustajia koskevat asiat,
yli 10 prosenttia — niitä meillä oli 739 kappaletta viime vuonna. Tästä työmäärän lisäyk-
sestä huolimatta olemme onnistuneet pitämään kiinni kohtuullisista käsittelyajoista.
Yleensä saamme kaikki kantelut käsiteltyä vuoden sisällä. Käsittelyn mediaaniaika oli 5,5
viikkoa ja keskiarvoaika 10,7 viikkoa. Toimenpiteisiin on johtanut 13 prosenttia kaikista
kanteluista. Työmäärän kasvu ja laajoihin ongelmakysymyksiin pureutuva rakenteellinen
valvonnan näkökulma johtavat kyllä sitten siihen, että ilman lisäresursseja meillä alkaa
olla vaikeuksia selviytyä kunnolla yhteiskunnan meille osoittamista tehtävistä ja odotuk-
sista.

Oikeuskanslerilla on laaja-alainen näkökulma oikeusturvan toteutumiseen niin ennakol-
lisen säädösvalvonnan, tuomioistuinten laillisuusvalvonnan kuin asianajajavalvonnan an-
taman kokonaisuuden kautta. Tuomioistuinten laillisuusvalvonnassa hyvin olennaista on
kunnioittaa tuomioistuinten riippumattomuutta — toki yksilön oikeuksia loukanneisiin
selviin virheisiin on aihetta jälkikäteen puuttua. Valvonnassamme ovat tulleet esille nykyi-
sen tuomioistuinten tulosohjausmenettelyn pulmat, ja siltä osin odotukset oikeuslaitoksel-
la uudelle Tuomioistuinvirastolle ovatkin resurssien ohjauksessa suuret. Pyrimme puoles-
tamme meille perustuslain mukaan kuuluvassa tuomioistuinten laillisuusvalvonnassa kiin-
nittämään huomiota tuomioistuinten ja tuomareiden edellytyksiin hoitaa riippumattomasti
tehtäväänsä. Tämän olisi tarpeen olla laajalti koko yhteiskunnan asia.

Arvoisa puhemies! Näillä saatesanoilla jätän oikeuskanslerin kertomuksen vuodelta
2018 eduskunnan käsiteltäväksi.

Ensimmäinen varapuhemies Tuula Haatainen: Kiitoksia esittelystä. — Sitten menem-
me puhujalistaan.

14.12 Lulu Ranne ps: Arvoisa rouva puhemies! Kiitos oikeuskanslerille esittelystä sekä
tästä kertomuksesta. Nostan siitä esiin korruptiotorjunnan. Ulkoisissa arvioinneissa Suomi
ei ole eräs vähiten korruptoituneista maista sen takia, että täällä ei olisi korruptiota; Suomi
on arvioitu vähän korruptoituneeksi maaksi sen vuoksi, että Suomi on etenkin kuntatasolla
fiksu korruptoituja. Kyse on, kuten oikeuskanslerikin totesi, mitä suurimmassa määrin so-
siologisesta ongelmasta. Niin sanotuissa hyvä veli -verkostoissa jaetaan koko yhteisön int-
resseistä poikkeavat arvot, motiivit ja tavoitteet. Ulkopuoliselle tämä näkyy virallisen pää-
töksenteon sinänsä laillisena mutta selittämättömänä ja jopa järjettömänä toimintana
asioissa, joissa kaikki intressit eivät ole julkisia.

Arvoisa puhemies! Keskeinen komponentti kuntakorruptiossa on runsas yhtiöiden käyt-
tö. Tähän oikeuskanslerikin on kiinnittänyt huomiota. Yhtiörajapinta varmistaa, että eten-
3



Pöytäkirjan asiakohta PTK 37/2019 vp
kään ongelmatilanteissa kuntaomistajan kriittisesti tarvitsema tieto ei kulje yhtiöstä omis-
tajan poliittisille päätöksentekoelimille. Julkisuusperiaatetta olisi helppo toteuttaa jo nyt
kuntakonsernien yhtiöissä esimerkiksi yhtiöjärjestysmääräyksin. Näin ei kuitenkaan käy-
tännössä tehdä, koska korruptio tarvitsee piilopaikkoja.

Ongelmia löytyy myös konsernien tilintarkastuksissa. Vaikka tilintarkastusyhteisö on-
kin kunnalla ja sen konserniyhtiöillä sama, voivat tilintarkastajat olla eri henkilöitä. Nämä
henkilöt eivät ole yhteydessä toisiinsa, eikä julkisyhteisön tilintarkastaja tarkasta tai hanki
evidenssiä konserniyhtiöistä. Hänelle riittävät yhtiöiden tilintarkastuskertomukset. Käy-
tännössä kuntayhtiöiden vastuuhenkilöiden vastuu onkin kuin tyhjä kirjain.

Arvoisa puhemies! Nämä ovat rakenteita, joita kunnat eivät tule muuttamaan vapaaeh-
toisesti pelkillä eettisillä normistoilla. Tarvitaan lainsäädäntöä ohjaamaan kuntakonserni-
yhtiöiden läpinäkyvyyttä ja vastuullisuutta oikeaan suuntaan. Lainsäädäntöä tulisikin
muuttaa esimerkiksi niin, että yhtiöiden, joiden määräysvallasta tai osakekannasta yli puo-
let on julkisyhteisöllä, tulisi noudattaa julkisuuslakia kuten julkisyhteisön.

Eettisten normistojen ja lakien lisäksi keskeinen väline korruption kitkemisessä on kiin-
ni jäämisen riski ja rikosvastuun riittävän korkea taso. Myös tähän oikeuskansleri kiinnit-
tää huomiota. Onkin paradoksaalista, että juuri Oikeuskanslerinvirasto ei pääsääntöisesti
ota käsittelyyn kanteluita, jotka koskevat yli kaksi vuotta vanhaa asiaa. Korruptioasioissa
epäasiallisen toiminnan ja sen seurausten ilmeneminen voi kestää erittäin pitkään. Tätä
sääntöä tulisikin selkeyttää esimerkiksi niin, että kantelu on tehtävä määräajan sisällä siitä,
kun kantelija on saanut tiedon asiasta.

Lakimuutoksia tarvitaan myös helpottamaan väärinkäytösten paljastumista, sillä Suo-
mesta puuttuu vielä toistaiseksi lainsäädäntö, joka suojaa väärinkäytösten paljastajia. Kor-
ruption paljastaminen suoraan tai median kautta onkin erityisen vaikeaa ja riskialtista. Tar-
vitsemme siis korruption vastaiseen työhön myös whistleblower-lain, joka onneksi onkin
pian tulossa.

Arvoisa puhemies! EU hyväksyy pian koko EU:n kattavat uudet säännöt väärinkäytös-
ten paljastajien suojelemiseksi. Komissio kannustaa jäsenvaltioita soveltamaan vielä tiu-
kempia sääntöjä kuin säännöissä asetetut vähimmäisvaatimukset ja antamaan lisäksi katta-
vat säännökset väärinkäytösten paljastajien suojelemiseksi. Korruption kitkemiseksi on-
kin äärimmäisen tärkeää, että Suomi nimenomaan tässä asiassa toimii tiukemmin kuin tu-
levat EU:n minimisäännöt edellyttävät.

On naiivia kuvitella, että eettiset normistot ohjaisivat korruptiohakuisia toimijoita. Sen
sijaan on lupa vaatia eettisten normistojen ohjaavan lainsäätäjää. Oikeuskanslerin huomiot
ja EU:n antamat säännöt väärinkäytösten paljastajien suojelemiseksi antavatkin hallituk-
selle erittäin hyvän työlistan, jonka turvin ryhtyä riuskoihin toimenpiteisiin korruption
voittamiseksi.

14.17 Leena Meri ps: Arvoisa rouva puhemies! Kiitos oikeuskanslerille tästä kertomuk-
sesta, näitä on aina mielenkiintoista lukea. Kerroitte tuossa myös, että teillä on ollut haas-
teita Oikeuskanslerinvirastossa suoriutua tehtävistä, ja odotankin nyt mielenkiinnolla tä-
män työn etenemistä siltä osin, että oikeusasiamiehen ja oikeuskanslerin tehtävienjakoa
joiltakin osin selkeennytettäisiin siten, ettei olisi päällekkäisiä tehtäviä. Toivottavasti tästä
olisi apua myös teidän työssänne niihin asioihin keskittymisessä, jotka vaativat enemmän
huomiota. 

Otan itsekin tästä laajasta, hyvästä kertomuksesta muutamia kohtia:
4



Pöytäkirjan asiakohta PTK 37/2019 vp
Oikeuskansleri otti tuossa puheessaan esille myös käsittelyajat ja sen, että resurssien riit-
tävyys on vain yksi tekijä käsittelyviiveissä. Tämä on totta, ja te esititte, että hyvä johtami-
nen ja esimerkiksi ihmisten työnjako ovat tärkeitä. Mutta toisaalta tässä tulee hieman sel-
lainen tunne, että unohtuu kuitenkin se, että nämä ovat aina yksilöllisiä ratkaisuja ja siihen
tarvitaan ihmistä tekemään niitä töitä. Periaatteessa jos ajateltaisiin, että kone voisi ratkais-
ta kaikki tehtävät ja sinne syötettäisiin tietyt parametrit ja sieltä tulisi aina sama tulos, niin
tehokkuutta voitaisiin aina lisätä. Mutta näinhän ei ole. Me emme saa unohtaa niitä ihmi-
siä, jotka siellä virastoissa ja tuomioistuimissa työskentelevät.

Olen itse toiminut virkamiehenä maistraatissa esittelijänä ja ratkaisijana ja hovioikeu-
dessa ja vakuutusoikeudessa esittelijänä muun muassa, ja työmäärät ovat hyvin vaihtelevia
sisällöllisesti, työmäärät lisääntyvät. Meidän on hyvä huomata, että me täällä eduskunnas-
sa aina annamme lisätehtäviä ja usein hallituksen esityksessä lukee, että tällä esityksellä ei
ole resurssivaikutuksia, mutta jokainen ymmärtää, että jos tulee lisää tehtäviä, se vaatii li-
sää aikaa, ainakin jos me edellytämme jonkinlaista laatua näiltä tehtäviltä, eli siinä mieles-
sä tätä ei missään tapauksessa saa unohtaa. Olen täällä nyt viidettä vuotta ja aina yritän
muistaa muistuttaa siitä, että näiden resurssien kautta linjan aina esitutkintaviranomaisesta
sinne vankeinhoitoon saakka tulee olla kunnossa, jotta me voimme odottaa, että meillä on
se oikeusvaltio, josta me usein haluamme puhua ja joka on erittäin tärkeä.

On hyvä muistaa tässä yhteydessä myös se, kuten te toteatte täällä sivulla 21, että jos on
paljon vaihtuvuutta ja jos ajatellaan vielä, että työ on raskasta ja on epävarmuutta ja mää-
räaikaisia työsuhteita, niin päteviä työntekijöitä on vaikea saada. Tämä voi olla meidän tu-
levaisuuden haaste, jos meillä on esimerkiksi tuomioistuimissa liikaa töitä ja ihmiset kuor-
mittuvat sinne työn alle, mistä saamme päteviä ratkaisijoita. Se ei ole aina niin itsestään-
selvää. 

Sitten otatte esille käsittelyajoissa, sivulla 20, hallintolainkäyttölain ja tuotte esille sen,
että hallintolainkäytössä yksi viimeaikainen muutos on ollut turvapaikkavalitusten huo-
mattava kasvu ja samoin maahanmuuton lisäännyttyä kaikki ulkomaalaisasiat ovat lisään-
tyneet kaikissa hallinto-oikeuksissa. Toteatte tässä, että käsittelyajat kertovat merkittävien
ulkoisten muutosten vaikutuksesta. Tämä on viranomaisille ulkoinen vaikutus, johon he ei-
vät voi vaikuttaa. He toimivat meidän säätämiemme lakien mukaan. Mutta me voimme täs-
sä salissa, ja meidän ministerimme EU-pöydissä, vaikuttaa muun muassa siihen, minkä-
laista maahanmuuttopolitiikkaa me teemme. Tämä ei ole täysin ulkoista, vaan me voimme
tähän vaikuttaa.

Sitten olisin halunnut viimeisenä asiana vielä ottaa esille sen, että toivoisin, että oikeus-
kansleri ottaisi enemmän oma-aloitteisesti ratkaistavaksi periaatteellisia ja hyvin merkittä-
viä ennakkoratkaisuluonteisia päätöksiä, jotka puhuttavat mediassa. Usein toimitaan ym-
märtääkseni niin, että odotetaan jonkun kansalaisen kantelua, mutta mielestäni se olisi hie-
no asia ja osoittaisi teiltä ylimpänä laillisuusvalvojana kiinnostusta linjanvetoon vaikeissa
yhteiskunnallisissa asioissa. 

Esimerkkinä nostan esille asian, joka on viime aikoina laajasti puhuttanut mediassa ja
jossa aktiivinen ja näkyvä vihreiden poliittinen toimija on henkilö, joka on tällä hetkellä
esitutkintaviranomaisena tapauksessa, jossa hän tutkii kolmen kansanedustajan puheita,
sellaisia puheita, jotka liittyvät poliittiseen toimintaan. Ainakin itse henkilökohtaisesti voi-
sin perustellusti kysyä, onko tämän henkilön puolueettomuus muusta erityisestä syystä
vaarantunut, kuten esitutkintalain 8 §:n 1 momentin 7 kohta sanoo. Tämä on minusta aika
merkittävä asia, ja tästä tein tiedotettakin. En saanut yhtään vastakaikua ja ymmärrän, et-
5



Pöytäkirjan asiakohta PTK 37/2019 vp
tette ota tähän yksittäiseen asiaan kantaa, mutta nämä ovat sentyyppisiä asioita, joihin tu-
lisi ottaa kantaa. Tätä esteellisyyttä ei nimittäin nyt tulla ratkaisemaan missään. Jos tämä
etenee jonkun ihmisen kohdalta, niin ei tuomioistuin lähde tutkimaan sitä, onko esitutkin-
taviranomainen ollut esteellinen, tai sitten jos asia etenisi tänne eduskuntasaliin kansan-
edustajan sellaisten puheiden osalta, mitä hän on puhunut täällä salissa, niin ei perustusla-
kivaliokunta, joka antaisi siitä asiasta lausunnon, käsitykseni mukaan ottaisi mitään kantaa
siihen, että siellä mahdollisesti voi olla jonkinlainen esteellisyys tutkinnassa. Tämä on mi-
nusta erittäin tärkeä ennakkoratkaisu, ja itse asiassa olisi kaikkien osapuolten etu, myös tä-
män virkamiehen etu, että tämä asia tutkittaisiin, koska tästä on nyt monenlaista keskuste-
lua ja se vaikuttaa myös esitutkintaviranomaisen uskottavuuteen ja koko oikeusjärjestel-
män uskottavuuteen. Voisi olla hyvä, että oikeuskansleri ottaisi tämäntyyppisiä asioita
esille. — Kiitos. 

14.24 Timo Heinonen kok: Arvoisa rouva puhemies! Hyvä oikeuskansleri! Arvoisat kol-
legat ja muut paikalla olijat! Tästä kirjasta voisi nostaa monia mielenkiintoisia asioita esil-
le ja myös oikeuskanslerin esittelypuheenvuorosta ja myös niistä tapauksista, jotka ovat ol-
leet enempi julkisuudessa, muun muassa siitä, millä tavalla oikeuskansleri on käynyt läpi
keskustelua ihmisten oletetuista poliittisista henkilöhistorioista, siitä, mikä on vihapuhetta
tai millä tavalla voidaan kuvata erilaisia toimijoita ja heidän poliittista henkilöhistoriaan-
sa, esimerkiksi sitä, voidaanko entistä kommunistia kutsua entiseksi kommunistiksi vai
onko se loukkaavaa tai vihapuhetta.

Mutta en käsittele tätä huomiota sen enempää, vaan menen siihen, että tässä oikeuskans-
lerin kertomuksessa on käyty varsin laajasti läpi, selostettu teidän antamianne lausuntoja
valmistelussa olevista lakiesityksistä. Sivulta 53 näitä lausuntoja löytyy iso määrä, ja itse
kiinnitän huomiota aivan tuoreeseen huomioon, joka liittyy vankiloiden lisääntyneeseen
turvallisuusuhkaan. Itse asiassa aivan näinä päivinä on uutisissa kerrottu ja itse olen saanut
myös useammalta vanginvartijalta huolestuneita yhteydenottoja siitä, millä tavalla meidän
vankiloiden turvallisuustilanne on muuttunut. Siihen on itse asiassa kaksi merkittävää syy-
tä: toisena vankien entistä vahvempi jengiytyminen ja toisena vankiloissa tapahtuva radi-
kalisoituminen. Nämä kaksi aiheuttavat erittäin suurta turvallisuusuhkaa tällä hetkellä van-
kiloissa, ne aiheuttavat turvallisuusuhkaa meidän vangeille, toisille vangeille, mutta mikä
on vielä vakavampaa minun mielestäni, myös siellä työtä tekeville vanginvartijoille ja
muulle henkilökunnalle.

Tästä asiastahan itse asiassa on paraikaa myös käsittelyssä esitys, jossa haluttaisiin lisä-
tä tämän turvallisuusuhkan pienentämiseksi vankiloihin kameravalvontaa, kuuntelua ja
esimerkiksi rahaliikenteen valvontaa ja myös tehostaa tietojen luovuttamista poliisille.
Tämä esitys on ollut lausunnoilla, ja myös oikeuskansleri on siihen oman lausuntonsa oi-
keusasiamiehen kanssa muun muassa antanut, ja tämä esitys sai aika paljon ymmärrystä
mutta aika rajua kritiikkiäkin. Itse ihmettelen sitä kritiikkiä nimenomaan siitä tulokulmas-
ta, että nyt tuntuu, että meillä vankien tietyt oikeudet tai niiden rajoittaminen menevät
työntekijöiden turvallisuuden ja sen takaamisen edelle. Tämä esitys sai kritiikkiä nimen-
omaan vankien perusoikeuksien polkemisesta, mutta pienemmälle huomiolle näissä jäivät
ne huolet, jotka kohdistuvat tällä hetkellä vankiloissa työtä tekeviin vanginvartijoihin,
muun muassa.

Tässä esityksessä haluttaisiin valvoa esimerkiksi vankien maksukorttien, Mastercardi-
en, käyttöä paremmin, sillä on selkeästi pelkona se, että näitä kortteja voitaisiin käyttää ra-
6



Pöytäkirjan asiakohta PTK 37/2019 vp
hanpesuun ja muuhun rikolliseen toimintaan, ja haluttaisiin rajata sitä, että kortit eivät olisi
vankien vapaassa käytössä, vaan ne olisivat jatkossakin käytössä vain niissä tilanteissa,
kun korttia käytetään siellä vankilassa tapahtuvaan maksamiseen. Maksukorttia ei vanki-
lassa siis haluta antaa jatkossakaan vankien haltuun, ja jollain tavalla itse ymmärrän, että
tämä olisi järkevää. Tämä olisi itse asiassa järkevää sen jengiytymisenkin kitkemiseksi, sil-
lä kun heille tulisi kortteja, joissa olisi vapaa rahaliikenne, olisi tämä rahanpesuvaara mut-
ta myös se, että vangit saattaisivat joutua yhä enemmän myös toisten vankien uhkailun ja
painostuksen kohteeksi.

Esityksessä tuodaan esille myös kuuntelumahdollisuus, jota pidetään myös vankien pe-
rusoikeuksia loukkaavana, mutta isona on sitten tiedonvaihto vankilaviranomaisten ja po-
liisin välillä, johon myös oikeuskansleri on kiinnittänyt huomiota. Tässähän olisi kyse sii-
tä, että vankila voisi jatkossa siis oma-aloitteisesti ilmoittaa poliisille ja muille esitutkinta-
viranomaisille tiettyjä asioita, sellaisia asioita, jotka se nyt voi luovuttaa vain niitä erikseen
pyydettäessä. Ongelmahan on tällä hetkellä nimenomaan se, miten poliisi voi pyytää, jos
poliisi ei tiedä, mitä pyytää. Itse näkisin, että kyllä tämä tiedonvaihto tässä vahvistaisi ni-
menomaan turvallisuutta myös vankiloiden sisällä mutta myös sitä jengiytymisen vaaraa ja
riskiä, joka tällä hetkellä on pahentunut. Poliisi on toivonut myös suoraa käyttöyhteyttä, pi-
tänyt sitä erittäin tärkeänä näissä kokonaisuuksissa, ja nimenomaan tähän oikeuskansleri
Pöysti on suhtautunut esityksessä epäillen.

Arvoisa puhemies! Itse toivon, että me kuitenkin laittaisimme vanginvartijoiden, työn-
tekijöiden turvallisuuden nyt tässäkin isossa hankkeessa etusijalle ja olisimme valmiita sii-
nä tapauksessa rajoittamaan tiettyjä vankien oikeuksia, jos meillä tilanne on sellainen kuin
se tänä päivänä meidän vankiloissa on.

14.30 Päivi Räsänen kd: Arvoisa rouva puhemies! Kiitän oikeuskansleria hyvästä esitte-
lypuheenvuorosta ja erittäin mielenkiintoisesta kertomuksesta. Tästä kertomuksesta avau-
tuu todella paljon keskustelunaiheita, ja tässä yhteydessä voisin nostaa hyvin monta asiaa
esiin, mutta pureudun tässä nyt pariin aihekokonaisuuteen.

Ensinnäkin apulaisoikeuskansleri Mikko Puumalaisen valvontakäyntien pääteemana
vuonna 2018 olivat lastensuojelu ja toisaalta turvapaikkavalitukset — molemmat ajankoh-
taisia aiheita. Täällä kerrotaan, että tehtiin 18 valvontakäyntiä, pääasiassa aluehallintovi-
rastoihin, hallinto-oikeuksiin ja kuntiin. Lastensuojeluasiakkaathan ovat yksi haavoittu-
vimmista ihmisryhmistä, ja sen takia on erittäin tärkeää varmistaa, että hallinto ja palvelun
tuottajat onnistuvat lastensuojelutyössä ja että laki toteutuu. Tässä kiinnitin huomiota sii-
hen, että johtopäätöksenä todetaan, että apulaisoikeuskanslerille syntyi huolestuttava kuva
lastensuojelun asiakkaiden tilanteesta ja asemasta. Ajattelen, että tämä on kyllä sellainen
huomio, joka meidän on tässä salissa hyvä ottaa vakavasti lähtien jo aivan sieltä kuntien
perustyöstä perheiden ja heikossa asemassa olevien lasten kanssa. Meillähän on jo tiedos-
sa se lähtökohta, että lastensuojelun työntekijöiden määrä on liian vähäinen suhteessa tar-
peisiin, ja toivon, että tästä saisimme kuulla myönteisiä uutisia myös hallituksen suunnas-
ta, että tähän vakavaan huomioon kiinnitetään todellakin huomiota.

Toinen tarkastuskohdehan koski näitä turvapaikkavalituksia, joita tuon vuoden 2015
huomattavan turvapaikanhakijoiden määrän kasvun seurauksena on paljon. Kyse on mel-
ko heterogeenisestä ryhmästä, mutta kiinnitin huomiota siihen, että täällä todetaan, että
kyse ei ole vain asiakasmääristä vaan myös esimerkiksi tuomioistuinten osalta perehtymi-
sestä kokonaan uuteen, vaativaan asiaryhmään. Tässä varmasti onkin ollut ongelmia läh-
7



Pöytäkirjan asiakohta PTK 37/2019 vp
tien Maahanmuuttoviraston toiminnasta ja myös sitten siitä, millä tavalla hallinto-oikeudet
ovat näitä käsitelleet. Olen itse tutustunut syvemmin muutamaan sellaiseen tapaukseen,
joissa olen ihmetellyt sitä, että turvapaikanhakijalle on tullut kaikissa näissä oikeusasteis-
sa, sekä Maahanmuuttoviraston päätöksissä että sitten myöhemminkin, kielteinen päätös
juuri niissä tilanteissa, joissa on tapahtunut näitten islamtaustaisten afganistanilaisten tur-
vapaikanhakijoiden kääntyminen kristinuskoon Suomessa. Se, mihin nämä päätökset ovat
perustuneet, mielestäni kertoo siitä, että ei ymmärretä perusteellisesti sitä tilannetta, joka
näissä lähtömaissa on ja jossa ei sen paremmin nimikristittynä kuin, voi sanoa, tällaista
avointa uskoa harjoittavana kristittynä yksinkertaisesti pysty toimimaan. Afganistan on
maa, jossa ei ole minkäänlaisia kirkkoja eikä seurakuntia, joissa voi avoimesti toimia. Mie-
lestäni on kyllä hyvin kyyninen lähtökohta ja ajattelu se, että tulkittaisiin kategorisesti, että
näiden henkilöiden kohdalla on kysymys ikään kuin jonkinlaisesta turvapaikkashoppailus-
ta tai siitä, että teeskennellään tätä kääntymistä tai uskonvakaumusta. Itsekin tunnen lähei-
sesti näitä henkilöitä ja sen takia olen tästä huolestunut.

Mutta sitten vielä, arvoisa puhemies, kiinnitän huomiota siihen, että täällä sivulla 49 pu-
hutaan asiasta, josta aika paljon vuonna 2018 tässäkin salissa keskusteltiin, nimittäin ulko-
ministeri Timo Soiniin kohdistuvasta kantelusta. Tästähän oli oikein luottamuskeskustelu
ja äänestyskin tässä salissa, ja tämä liittyi siihen, että ulkoministeri osallistui virkamatkal-
laan Kanadassa vapaa-ajallaan katoliseen vigiliaan, jossa sytytettiin kynttilä abortin uhrien
muistoksi. Oikeuskansleri täällä sitten tämän kantelun johdosta toteaa, että uskonnonva-
paus ja sananvapaus kuuluvat myös ulkoministerille — olen muuten itsekin saanut ylim-
mältä laillisuusvalvojalta tämän vastaavan vapauttavan lausunnon aikanaan vuonna 2013
sisäministerinä toimiessani. Mutta sitten täällä todetaan myös se, että oikeuskansleri kui-
tenkin pitää ongelmallisena sitä, että valtioneuvoston jäsen ja ulkoministeri esittää Suo-
men ulkopoliittisen linjan vastaisia kantoja. Ja tätä ihmettelen, kun täällä todetaan, että
Suomi toimii ulko- ja turvallisuuspolitiikassa naisten ja tyttöjen oikeuksien ja heidän sek-
suaali- ja lisääntymisterveytensä edistämiseksi. No, näin on, ja tähän itsekin yhdyn. Silti
vastustan aborttia. Mielestäni abortti ei ole osa naisten ja tyttöjen oikeuksia eikä seksuaali-
ja lisääntymisterveyttä, vaan siinä myös loukataan näiden kohdussa kasvavien tyttölasten
ja poikalasten oikeuksia. Arvoisa puhemies, meillä ei ulko- ja turvallisuuspoliittisessa se-
lonteossa missään ole edes otettu kantaa aborttiin, joten tältä osin tätä ihmettelen. Ja sitten
vielä haluan todeta sen, [Puhemies: Aika!] — jos vielä viimeisen virkkeen saan sanoa —
että useat ministerimme ovat osallistuneet niin Suomessa kuin ulkomailla esimerkiksi Pri-
de-kulkueisiin myös sinä aikana, kun Suomessa avioliitto oli vielä laissa vain naisen ja
miehen välinen.

Ensimmäinen varapuhemies Tuula Haatainen: Pidetään kiinni näistä aikarajoista, jot-
ka on yhdessä sovittu.

14.38 Merja Kyllönen vas: Arvoisa puhemies! Hyvä oikeuskansleri! Keskityn puheen-
vuorossani kahteen kysymykseen.

Valtavan paljon tänä päivänä saamme palautetta siitä, miten digitalisaation ja digiyhteis-
kunnan eteneminen vaikuttaa arkisessa elämässä. Kun me puhumme saavutettavuudesta,
puhumme siitä, että jokaisella pitää olla yhteneväiset oikeudet päästä myöskin palveluiden
äärelle. Me tulemme tilanteeseen, että digitalisoituvassa Suomessa kaikki eivät suinkaan
ole yhdenvertaisessa asemassa. Kaikilla ihmisillä ei ole mahdollisuutta hankkia sellaisia
8



Pöytäkirjan asiakohta PTK 37/2019 vp
välineitä, joilla päästään pankkipalveluiden, Kelan, verottajan, poliisin, työvoimapalvelui-
den piiriin. Olen siitä erittäin tyytyväinen, että myöskin oikeuskansleri on kiinnittänyt
omassa selvityksessään huomiota näihin asioihin, mutta toivon, että entistä enemmän seu-
rataan myös sitä, millä tavalla ihmiset pääsevät mukaan meidän järjestelmässämme ja mi-
ten vähemmistöjen oikeudet ja esteettömyys turvataan myöskin tämän digiyhteiskunnan
edetessä.

Erityisesti tietysti seniorikansalaisten piiristä tulee toiveita siitä, että olisi enemmän yh-
teisiä toimipisteitä, joissa näitä palveluita voisi käyttää yhteistyössä toimijoiden kanssa.
Erityisesti tietysti kirjastojen resursseja kysytään. Kirjastot monessa paikkaa järjestävät
näitä, mutta kaikilla alueilla ei samanlaista resurssimahdollisuutta ole, ja sitä kautta erityi-
nen neuvontatoiminta jää alueellisesti epätasa-arvoiseen asemaan.

Perustuslaki on tietysti siinä mielessä yksiselitteinen, että meidän pitää kyetä rakenta-
maan järjestelmät, joissa sitä perustuslakia noudatetaan ja jokainen kansalainen tulee saa-
maan asianmukaiset palvelut eikä se tietokoneen puuttuminen tai niiden taitojen puuttumi-
nen saa olla esteenä, puhumattakaan siitä, että paikkakunnallisesti ja alueellisesti eriytet-
täisiin ihmisiä näiden palveluiden osalta.

Toinen kysymys, mikä koskettaa meitä kaikkia päätöksentekijöitä, on minun mielestäni
otettava hyvin vakavasti. Sivulla 42 puhutaan lainvalmistelun laillisuusvalvonnasta. Minä
toivon, että meistä jokainen on ottanut opikseen viimeisen vuosikymmenen isoista uudis-
tuksista ja että jos johonkin asiaan tartutaan, olipa se sitten liikennepolitiikkaa, sosiaali- ja
terveyspolitiikkaa, veropolitiikkaa, tukipolitiikan muutosta, koulutuspolitiikkaa laajassa
kuvassa, niin meillä olisi rohkeutta sitoutua pitkäjänteiseen työhön yliparlamentaarisesti ja
siihen työhön käytettäisiin myös riittävästi aikaa, jolloin meidän ei tarvitsisi ainakaan jat-
kossa lukea oikeuskanslerin arviota siitä, että aikataulut ovat olleet liian tiukkoja ja kuule-
minen on ollut muodollista ja toimeenpanon ja soveltamisen näkökulma on puuttunut tai
osaaminen on jakautunut epätasaisesti ja ministeriöiden lainvalmistelua ei ole tuettu riittä-
västi. Minun mielestäni se on kestämätön kehitys, jos demokratiassa mennään siihen suun-
taan, että me emme kykene enää luomaan sellaista laillisuusperustaa meidän lainvalmiste-
luumme, että se kestää myöskin oikeuskanslerin oikeudellisen arvioinnin.

Tässä, arvoisa puhemies, tärkeimmät.

14.42 Kari Tolvanen kok: Arvoisa puhemies! Kiitän oikeuskansleria erittäin hyvästä ja
kattavasta kertomuksesta. Nostaisin esille erään asian, jota ilolla tässä tervehdin, ja se on
työryhmä eduskunnan oikeusasiamiehen ja valtioneuvoston oikeuskanslerin tehtävien yh-
distämisestä, tai millä nimellä sitä kutsuukaan. Tätä on jo pitkään puhuttu. Se on täysin pe-
rusteltu, ja toivon todella, että tässä päästään hyvin eteenpäin.

Tiedän ja voin sanoa omaltakin kohdalta, kun edellisessä työssä minusta on varmaan
kymmeniä kanteluja tehty, että kuinka ollakaan, samat kantelijat tekivät sekä oikeusasia-
miehelle että oikeuskanslerille kanteluja. Sehän ei ole ollenkaan järkevää. Tiedän, että nii-
tä sitten yhdistettiin, mutta se aiheuttaa ilman muuta aina lisätyötä. Voi sanoa, että jotkut
tietyt ammattikantelijat työllistävät viranomaisia ja myös laillisuusvalvojia ihan jatkuvas-
ti. Elikkä tämäkin puoltaisi sitä, että yhteistyötä tiivistetään tai näitä virastoja jopa yhdis-
tetään.

Samoin edellisessä elämässä — siitä on jo kyllä aikaa, mutta muistellaan historiaa —
johtamassani yksikössä ensin oikeusasiamies teki tarkastuksen, ihan rutiinitarkastuksen, ei
mitään epäilyä ollut, ja kun siitä meni pari kuukautta, niin oikeuskansleri teki tarkastuksen.
9



Pöytäkirjan asiakohta PTK 37/2019 vp
No, puhtain paperein selvittiin, mutta tämä jo osoittaa sitä, että ehkä tässä olisi yhteistyös-
sä enemmän voimaa.

Yksi asia, mitä toivoisin kanssa kehitettävän, on se, miltä meidän viranomaistoiminnan
valvonta niissä ikävissä tapauksissa näyttää ulospäin. Viime kaudella oikeusministeri Häk-
käsen toimeksiannosta perustettiin Tuomioistuinvirasto, mikä on loistava asia, koska väi-
tettiin — en väitä minä, että näin tapahtuu, mutta ulkoisesti näytti siltä — että tuomioistui-
met ovat poliittisessa ohjauksessa. Sehän ei tietenkään pidä paikkaansa, mutta se näytti täl-
tä ulkopuolisen tarkastelijan silmin.

Nyt voisi sanoa, että meillä viranomaistoimintaa silloin, kun suoritetaan esitutkintaa tai
syyteharkintaa, on pyritty eriyttämään ihan perustellusti. Jos poliisin epäillään tehneen ri-
koksen, niin syyttäjä johtaa tutkintaa. Mutta sitten on viranomaisia kuten syyttäjä, eli kai-
kissa tapauksissa syyteharkintaa ei suinkaan tee joku ulkopuolinen taho vaan, no, saman
organisaation toinen syyttäjä. En väitä, että he tekisivät mitenkään vääriä päätöksiä, enkä
väitä, että he tekisivät puolueellisia päätöksiä, mutta se ei vaan näytä hyvältä ulospäin, sii-
hen ei tule kansan luottamusta. Tiedän, että joissain tapauksissa Oikeuskanslerinvirasto ot-
taa asian omaan harkintaansa, ja minun mielestäni näin pitäisi olla enenevässä määrin, jot-
ta saataisiin ulospäin näyttämään kaikki viranomaistoiminta siltä, että se on puolueetonta
ja se olisi läpivalaistavissa.

14.45 Heli Järvinen vihr: Arvoisa rouva puhemies! Kaksi asiaa.
Tiedämme kaikki, että tuomioistuimissa asioiden käsittely on jo useamman vuoden ajan

pidentynyt ison työmäärän alla, ja yksi syy tähän työmäärän kasvuun on se, että nykyään
pienistäkin, esimerkiksi perintöasioista, voi valittaa hyvin pitkään. Tiedän esimerkiksi ta-
pauksen, jossa muutaman kymmenentuhannen euron perinnöstä käytiin oikeutta yli kym-
menen vuotta sillä seurauksella, että perintö oli lähestulkoon syöty ja kaikki osapuolet jäi-
vät puille paljaille ennen kuin asia saatiin käsiteltyä. Siksi kysyn: millä keinoin pienimmät
ja vähäarvoisimmat tapaukset saataisiin ratkaistua nykyistä kevyemmillä keinoilla? Tie-
dän, että sovittelun mahdollisuutta on lisätty, mutta aina osapuolet eivät siihen suostu.
Onko joitain muita keinoja?

Toinen asia, jonka haluan nostaa esiin, ei tule oikeuskanslerin kertomuksesta vielä vii-
me vuodelta, mutta ehkä tulevaisuudessa — en sitä ainakaan löytänyt — ja se liittyy kilpi-
rauhaspotilaisiin, jotka ovat viime aikoina kovasti aktivoituneet oman hoitonsa ja lääkityk-
sensä osalta. He kokevat epäoikeudenmukaisuutta siitä, mihin lääkkeisiin he ovat oikeutet-
tuja, mitä lääkkeitä lääkärit saavat myöntää ja mitä eivät ja miten Valvira kohtelee lääkä-
reitä. Toivoisin sen takia nyt, kun oikeuskansleri on paikalla, ihan julkisesti tietoa siitä, mi-
ten näiden kilpirauhaspotilaiden kannattaa viedä asiaansa eteenpäin, jotta he kokisivat saa-
vansa oikeutta ja jotta he saisivat selvyyden siihen, toimiiko Valvira omien valtuuksiensa
rajoissa vai ei. Mitkä ovat heidän mahdollisuutensa?

14.47 Pauli Kiuru kok: Arvoisa rouva puhemies! Edustaja Ranne otti tässä alussa korrup-
tion esille, ja hyvä, että otti, asia on tärkeä, ja samoin tässä oikeuskanslerin kertomuksessa
käsitellään asiaa sivulla 150.

Ensinnäkin täytyy tietysti todeta, kun tässä puhutaan julkisyhteisöistä ja niiden suurem-
masta avoimuudesta, että on aina tietysti hyvä muistaa, että esimerkiksi osakeyhtiölaki ei
sinänsä estä julkisessa omistuksessa olevaa osakeyhtiötä kertomasta laajemmin, mitä siel-
lä yhtiössä tapahtuu, mutta jos halutaan toimia ei niin julkisuusmyönteisesti, niin voidaan
10



Pöytäkirjan asiakohta PTK 37/2019 vp
mennä sen osakeyhtiölain taakse ja sanoa, että tämä on nyt siellä osakeyhtiössä ja me
emme tästä asiasta voi enempää puhua. Hallitusohjelmassa on kirjaus ”selvitetään tarve
ajantasaistaa julkisuuslaki” ja ”arvioidaan julkisuuslain laajentamista koskemaan julkisen
sektorin omistamia tai määräysvallassa olevia oikeushenkilöitä”. Lähes samansuuntaisesti
tai lähes sanasta sanaan samalla tavalla täällä oikeuskanslerin kertomuksessa sanotaan:
”Julkisuusperiaatteen laaja toteutuminen tulisi varmistaa. Esimerkiksi julkisyhteisöjen
konserniyhtiöiden olisi lähtökohtaisesti perusteltua olla julkisuusperiaatteen piirissä.”
Tämä on minun mielestäni oikein hyvä, että hallitusohjelmassa on nyt kirjaus tähän suun-
taan ja oikeuskansleri on kertomuksessaan todennut saman asian, ja vaikka olenkin oppo-
sitiopuolueen edustaja, niin tässä suhteessa kyllä tuen hallitusohjelmaa ja oikeuskanslerin
näkemystä ja toivon, että tämä etenee.

Edustajakollega Tolvanen tässä vieressä puhui luottamuksesta ja hyvästä hallinnosta. Se
on juuri näin, että jos meillä ei ole luottamusta hallintoon, niin ei meillä oikein ole silloin
paljon mitään toimintaedellytyksiä hyvälle hallinnolle. Luottamusta joko on tai sitä ei ole,
on vaikea löytää sellaista puolivälin kohtaa siitä. Ja se, miltä se päätöksenteko näyttää, on
myös tärkeätä: Esimerkiksi omassa maakunnassani on ikäviä esimerkkejä, joissa on kunti-
en omistamia yhtiöitä. Jatkuvasti mennään osakeyhtiölain taakse, sanotaan, että ei voi ker-
toa, mutta unohdetaan se, että se on yhteistä rahaa. Veronmaksajien rahoilla, kuntien ra-
hoilla nämä osakeyhtiöt pyörivät — tai käytännössä eivät oikein pyöri, tekevät tappiota —
ja sieltä ei meinaa saada tietoa ulos.

Eli tässä suhteessa toivon hallitukselta hyvää esitystä, joka noudattelee hallitusohjel-
man kirjausta ja oikeuskanslerin näkemystä kertomuksessa.

14.50 Ari Torniainen kesk: Arvoisa rouva puhemies! Ensinnäkin kiitos oikeuskansleril-
le laajan kertomuksen esittelystä. Siitä varmasti olisi paljon keskusteltavaa. Tässäkin ker-
tomusta on hyvin laajasti käyty läpi.

Oikeastaan haluaisin kahteen asiaan kiinnittää huomiota. Edustaja Kyllönen kiinnitti
omassa puheenvuorossaan huomiota kansalaisten yhdenvertaisuuteen tässä digitaalisessa
yhteiskunnassa. Kuitenkin tietoyhteiskunta laajenee koko ajan ja digitaalisuus lisääntyy.
Miten siinä palvelujen saatavuus on koko Suomessa, kaikille ihmisille ja kaikille ikäryh-
mille saatavissa? Tietoliikenneyhteydet eivät vielä kaikkialla pelaa. Mielellään kuulisin
myöskin oikeuskanslerilta lisää tähän kommenttia.

Sitten toinen asia, minkä haluan nostaa esille, on oikeastaan tämän kertomuksen ensim-
mäisillä sivuilla otettu esille, ja se on se, että hallinnon kieli ei saa tehdä asioita vaikeiksi.
Paljon puhutaan siitä, miten laki on kirjoitettu, miten sitä lakia tulkitaan, onko se niin sa-
nottua kapulakieltä, miten pystyy selkeän, asiallisen ja ymmärrettävän kielen vaatimus ole-
maan siellä lakitekstissä. 

Oikeuskansleri on tässä omassa kertomuksessaan kiinnittänyt huomiota tähän muun
muassa siten, että ymmärrettävä kieli kuuluu myös hyvään lainvalmistelutapaan. Suora lai-
naus kuuluu: ”Lainvalmistelussa olisi panostettava ilmaisun selkeyden ja ymmärrettävyy-
den lisäksi enemmän myös tekstien määrän hallintaan ja olennaisuuteen.” Ja: ”Suurimpia
esteitä ovat kiire ja resurssien niukkuus, joiden vuoksi lainvalmistelijalla ei ole aikaa aja-
tella ja kirjoittaa selkeästi.” Haluaisin tietysti kuulla kommentin siitä, miten te konkreetti-
sesti voitte asiaa viedä eteenpäin tai miten sitä tulisi parantaa, sillä lainsäädännössä teks-
tien pituudet ovat kasvaneet, ja kyllä kun lakeja täällä säädetään, niin ne hallituksen esityk-
11



Pöytäkirjan asiakohta PTK 37/2019 vp
sen yksityiskohtaiset perustelut ovat käytännössä ne, missä ovat ne ydinkohdat, ja niistä-
kin tuppaa tulemaan jo hyvin pitkiä. Itse lakitekstit ovat sitten laajoja.

14.53 Ben Zyskowicz kok: Arvoisa rouva puhemies! Täällä edustaja Heinonen oivalli-
sessa puheenvuorossaan kiinnitti huomiota oikeuskanslerin ja myös oikeusasiamiehen lau-
suntoihin, jotka liittyvät vankiloissa olevien vankien valvonnan tehostamiseen ja vankiloi-
den ja poliisin yhteistyön tiivistämiseen ja siihen, että sekä oikeuskansleri että oikeusasia-
mies ovat nähneet näissä ehdotuksissa ongelmia nimenomaan näiden valvonnan kohteeksi
tarkoitettujen kovimpien ja väkivaltaisimpien rikollisten perus- ja ihmisoikeuksien kannal-
ta. 

Tämä antaa aiheen laajentaa tätä pohdiskelua vähän siihen kysymykseen, kenen perus-
ja ihmisoikeuksia valvotaan. Vastaus on tietysti, että kaikkien kansalaisten, ja se on ihan
oikein. Mutta kun meidän ihmisoikeusajattelussa, ja laajemminkin eurooppalaisessa ih-
misoikeusajattelussa, lähdetään siitä, että näitä ihmisoikeuksia potentiaalisesti voivat lou-
kata ennen kaikkea viranomaiset, siis poliisit ja vanginvartijat ja syyttäjät ja muut, ja että
tämä ihmisoikeuksiin kohdistuva riski on ennen kaikkea tällainen vertikaalinen eli viran-
omaisista tänne alamaisiin päin, kun näin ajatellaan, niin mielestäni jätetään liiaksi sivuun
ne loukkaukset kansalaisten perusoikeuksia kohtaan, esimerkiksi jopa elämää kohtaan
mutta myös henkeä ja terveyttä, turvallisuutta kohtaan, joita eivät aiheuta viranomaiset
vaan joita aiheuttavat nimenomaan nämä rikolliset. Eli nostaisin tähän, sanoisinko, verti-
kaalisen ihmisoikeus- ja perusoikeusvalvonnan rinnalle tämmöisen horisontaalisen näkö-
kulman, jossa ei korosteta pelkästään syytettyjen ja rikoksentekijöiden ja vankien oikeuk-
sia suhteessa poliisiin ja vankilaviranomaisiin, vaan otettaisiin näissä eri uudistushankkeis-
sa ja niihin suhtautumisessa myös huomioon sen uhrin näkökulma, jonka perus- ja ihmis-
oikeuksia eivät loukkaa poliisit eivätkä vartijat eivätkä viranomaiset vaan jonka perus- ja
ihmisoikeuksia loukkaavat rikolliset, rosvot.

Jos ajatellaan esimerkiksi tätä tapausta, minkä edustaja Heinonen mainitsi, ajankohtais-
ta asiaa vankien valvonnan lisäämisestä, niin tällä lisäämisellähän pyritään nimenomaan
siihen, että muut vangit ja vanginvartijat eivät joutuisi kärsimään näiden kovimpien rikol-
listen väkivallanteoista, uhkailusta ja muusta senkaltaisesta toiminnasta. — Jatkan pikka-
sen pöntöstä. [Puhuja siirtyy puhujakorokkeelle]

Arvoisa rouva puhemies! Eli viimeaikaisen julkisen keskustelunkin perusteella ja muu-
toinkin tiedämme, että järjestäytynyt rikollisuus — on mainittu esimerkiksi tämmöinen
United Brotherhood, järjestäytynyt rikollisjoukko — järjestäytyy myös vankiloissa, ja se
vankiloissa vainoaa, ahdistaa, pakottaa väkivallalla muita vankeja ja jopa vartijoita alistu-
maan tahtoonsa, pakottaa muita vankeja, jotka pääsevät lomille, tuomaan lomilta kielletty-
jä aineita ja kiellettyjä tavaroita vankiloihin. Ja heidän — esimerkiksi tässä tapauksessa
muiden vankien, joilla on oikeus lomiin ja muuhun — oikeuksiaan, oikeutta turvallisuu-
teen, oikeutta henkilökohtaiseen koskemattomuuteen, terveyteen, eivät loukkaa vangin-
vartijat, eivät loukkaa poliisit vaan loukkaavat nämä muut vangit.

Ja nyt, vaikka tiedän, että tämä on periaatteellisempi kysymys ja tässä ei ole seminaariin
mahdollisuutta, niin haluaisin kuitenkin kuulla oikeuskanslerin näkökulmaa tähän, että
vaikka tämä perinteinen ihmisoikeusajattelu jostain valistuksen ajoista saakka on korosta-
nut ihmisten oikeuksia suhteessa vallanpitäjiin ja suhteessa erilaisiin viranomaisiin — jot-
ka, viranomaiset ja hallitsijat, tietysti vanhoina aikoina täysin silmittömästi loukkasivat ih-
misten oikeuksia, silloin ei tunnettu perus- ja ihmisoikeuksia sillä tavoin kuin tänä päivänä
12



Pöytäkirjan asiakohta PTK 37/2019 vp
ajatellaan — vaikka tämä perinteinen perus- ja ihmisoikeusajattelu on juuri suojan anta-
mista viranomaisia vastaan, niin eikö kannattaisi näissä kannanotoissa ottaa nykyistä
enemmän huomioon myös niiden perusoikeudet, joita eivät viranomaiset uhkaa vaan joita
uhkaavat rikolliset. Kun esimerkiksi mietitään vankien valvonnan vahvistamiseen ja van-
kiloiden ja poliisin yhteistyön lisäämiseen liittyviä ehdotuksia, joista tekin olette Oikeus-
kanslerinvirastossa antanut lausuntonne, niin eikö kannattaisi tällöin näiden vankien, ni-
menomaan näiden kovimpien vankien, joita siellä muut joutuvat pelkäämään, oikeuksien
rinnalle nostaa näiden muiden vankien oikeudet säästyä tällaisilta uhkauksilta ja väkival-
lanteoilta ja pakottamiselta, mihin nämä kovimmat rikolliset siellä ryhtyvät, ja ottaa huo-
mioon siis näiden ihmisten ja myös vanginvartijoiden, jotka siellä työskentelevät, perus- ja
ihmisoikeudet? Eli kysymys oikeuskanslerille on juuri tämä: minkä verran mietitte myös
tämmöistä horisontaalista uhkaa, jos näin voi sanoa, perus- ja ihmisoikeuksia kohtaan eikä
pelkästään näitä vertikaalisia uhkia, jotka tulevat viranomaisten taholta?

Suomessahan, ja ilmeisesti Euroopassa muutenkin, tämä näkökulma on kyllä tullut
esiin, kun on puhuttu esimerkiksi naisiin kohdistuvasta väkivallasta, eli sitähän pidetään
Suomessa perus- ja ihmisoikeusongelmana, että esimerkiksi lähisuhteissa tapahtuu niin
paljon naisiin kohdistuvaa väkivaltaa. Juuri näissähän ei ole kyse siitä, että poliisi tai joku
muu viranomainen uhkaisi näiden naisten perus- ja ihmisoikeuksia, vaan kyse on siitä, että
siviili uhkaa näitä oikeuksia, eli siinä on eräällä tavoin tunnustettu se, että myös tämmöi-
nen vertikaalinen ihmisoikeuksien ja perusoikeuksien uhkaaminen on ihmisoikeus- ja pe-
rusoikeusongelma. Miten tämä ajattelu voisi laajemmin vaikuttaa siihen, että — mielestä-
ni — nykyistä tasapainoisemmin sekä oikeusasiamies että oikeuskansleri korostaessaan ri-
kollisten, syytettyjen, vangittujen yms. oikeuksia [Puhemies koputtaa] korostaisivat myös
uhrin näkökulmaa?

Ensimmäinen varapuhemies Tuula Haatainen:  Meillä on yhteisesti sovittu, että 60 mi-
nuuttia käytetään tähän, ja se aika alkaa olla jo umpeutunut. Nyt kysyn: Täällä taululla nä-
kyy kaksi puheenvuoropyyntöä, edustaja Kauma, edustaja Malm. Oletteko valmiit pitä-
mään 1 minuutin puheenvuorot? Muussa tapauksessa tämä siirtyy sitten sinne myöhem-
mäksi. — Siinä tapauksessa edustaja Kauma, 1 minuutti, olkaa hyvä.

15.00 Pia Kauma kok (vastauspuheenvuoro): Arvoisa puhemies! Oikeusturva kokonai-
suutena on Suomessa hyvällä tolalla. Kansalaiset luottavat riippumattomiin ja puolueetto-
miin tuomioistuimiin lähes yhtä paljon kuin poliisiin ja pelastuslaitokseen ja Puolustusvoi-
miin tässä maassa.

On kuitenkin joitakin ongelmia, ja eräs on se, että oikeudenkäyntikulut tuppaavat nou-
semaan kohtuuttomiin kustannuksiin tietynlaisten oikeustapausten osalta, ja tähän on
muun muassa korkeimman oikeuden presidentti ottanut kantaa aika vahvasti muutama
viikko sitten. Hän muun muassa esitti sellaisen vaihtoehdon, että voitaisiin perustaa lasku-
tuskatto siihen, miten paljon joku tietty tapaus voi kustantaa sen nostaneelle henkilölle,
koska oikeusturvavakuutuskaan ei kata kuin osan näistä kustannuksista ja vaarana on, että
ihmiset eivät lähde ajamaan omia oikeuksiaan, jos he pelkäävät, että tilanne vie heidät va-
rarikkoon varsinkin siinä tapauksessa, [Puhemies koputtaa] jos he sitten häviävät tämän.
Mitä mieltä olette, oikeuskansleri, tästä?

Ensimmäinen varapuhemies Tuula Haatainen:  Sitten edustaja Malm, 1 minuutti.
13



Pöytäkirjan asiakohta PTK 37/2019 vp
15.01 Niina Malm sd (vastauspuheenvuoro): Rouva puhemies! Kiitos edustaja Torniai-
selle, joka otti puheeksi tämän kielen, mikä on erittäin tärkeä varsinkin kunnallisella puo-
lella ja kunnallisessa päätöksenteossa. Mutta samaan aihekokonaisuuteen kuuluu myös
tämä tekoäly, joka tarvitsee inhimillistä kontrollia, ja täällä on viitattu tähän ohjelmakoo-
diin, josta jossain vaiheessa toivon mukaan tulee hallinnon ja oikeuden merkittävä työkie-
li. Haluaisinkin kysyä tästä: pitääkö tässä kohtaa ja tämän asiakokonaisuuden osalta varus-
tautua myös siihen, että eettiset kysymykset tulevat huomioitua?

Ensimmäinen varapuhemies Tuula Haatainen:  Sitten annan vastauspuheenvuoron oi-
keuskansleri Pöystille, olkaa hyvä, 5 minuuttia.

15.02 Valtioneuvoston oikeuskansleri Tuomas Pöysti: Arvoisa puhemies! Arvoisilta
edustajilta tuli sen verran laaja-alaisia asioita, että ei kaikkea pysty kyllä käsittelemään täs-
sä, joten pahoittelen sitä ja palataan näihin. Kiitos arvokkaista näkökohdista ja kysymyk-
sistä ja ajatuksista. Tiivistetysti muutamia vastauksia:

Edustaja Ranne otti esille avoimuuden ja korruption torjunnan tematiikan, ja kyllä, meil-
lä on useissa kannanotoissa lähdetty siitä, että lainsäädännöllisiä toimia tarvitaan. Ne toki
eivät yksin riitä, mutta lainsäädännöllisiä toimia myöskin tarvitaan.

Sitten pohti edustaja Heinonen, ja edustaja Zyskowicz jatkoi tästä, onko oikeuskansleri
vain rikollisten puolella — kärjistys sallittakoon. [Naurua] Minä en aivan täysin tunnista-
nut tätä ajattelutapaa. Mitä tulee tähän vankilatilanteeseen, niin tarkistin tuossa, että mei-
dän omassa lausunnossamme on kiinnitetty huomiota siihen tietojenvaihtoon ja on itse
asiassa pidetty hyvänä sen tietojenvaihdon avaamista. Siinä oli semmoinen erikoinen tilan-
ne myöskin, että Rikosseuraamuslaitoksen oma edustaja jätti siihen eriävän mielipiteen po-
liisin pääsystä turvallisuusrekisterin tietoihin, kun pitävät sitä työturvallisuusuhkana van-
kiloissa. Tämä löytyy siitä mietinnöstä. On olemassa lainsäädäntöä, tiedonhallintalaki, sii-
tä, miten voidaan turvallisella tavalla toteuttaa myöskin tätä käyttöyhteyden antamista. Me
olemme pitäneet sitä tarpeellisena, ja niin kauan kuin eduskunnan perustuslakivaliokunta
edellyttää hyvin tarkkarajaista ja täsmällistä sääntelymallia, niin meidän näkökulmamme
on, että myöskin niitten virkamiesten, jotka sitä tietoa luovuttavat, kannalta on tarpeen, että
sääntelyssä on riittävän selkeä pohja, että siinä voi turvallisin mielin myöskin luovuttaa sitä
tietoa. Ilmiökysymyshän on itse asiassa laaja, ja valtiolla kyllä on modernissa perusoike-
usajattelussa myöskin suojeluvelvoite yksityisen taholta tulevia turvallisuusloukkauksia
vastaan, eli sinänsä tämä niin sanottu horisontaalinen näkökulma meillä myöskin on, ja sen
tietysti täytyy tasapainoisesti lainsäädännössä olla mukana.

Sitten toivottiin edustaja Meren ja useammassa muussakin puheenvuorossa oma-aloit-
teista asioihin puuttumista. Minä otan tämän omalta osaltani vakavasti. Minä en tässä yh-
teydessä kuitenkaan yksittäiseen asiaan, jonka tunnistin ja joka on menossa oleva, valtio-
vallan kolmijako-opin mukaisesti lähde puuttumaan. Siinä on itse asiassa rajoitettu vähän
oikeuskansleriltakin myöskin nimenomaan meneillään olevaan asiaan puuttumisen mah-
dollisuutta.

Sen käsityksen tässä korjaisin vielä — tai eduskunta itse on tehnyt asiassa sellaisen muu-
toksen — että lokakuun alussa tulee voimaan uusi syyttäjälaitoslaki, jossa syyttäjän tehtä-
vät syyttäjien, mukaan lukien apulaissyyttäjät, virkarikosasioitten tutkinnassa siirtyvät kat-
tavasti eduskunnan oikeusasiamiehelle ja meille, eli se asia on tulossa nyt ulkopuoliseen
tarkasteluun.
14



Pöytäkirjan asiakohta PTK 37/2019 vp
Ja kyllä, tervehdin erittäin lämpimästi sitä tehtäväjakoasiaa. Itse asiassa aika vähän teh-
dään nyt aidosti päällekkäistä työtä, vaan se jakautuu, mutta meillä on vahva näkemys, oi-
keusasiamiehellä ja meillä, että niitä tehtäviä täytyy jakaa enemmän, mikä antaa mahdol-
lisuuden sitten keskittyä tarkemmin asioihin.

Sitten tästä lainvalmisteluasiasta. Me vaikutimme hyvin konkreettisesti siihen uuteen
laatimisohjeeseen, missä puhutaan siitä lyhyestä kirjoittamisesta ja työn järkeistämisestä ja
jäsentämisestä, että on aikaa lukea se teksti, ja me olemme käyneet valvontakäynneillä,
keskustelevilla käynneillä, kaikissa ministeriöissä, ja se on saanut hyvän palautteen siitä,
että on pyritty ohjaamaan tältä osin menettelyjä.

Sitten tämä kilpirauhastematiikka. Meillehän voi potilasjärjestöjen kautta tai muutenkin
saattaa sitä tematiikkaa käsittelyyn. Tosin tässä tehtäväjaossa tämä saattaa olla hieman
enemmän oikeusasiamiehen asia. Mehän lastensuojelussakin toimimme niin, että me kat-
soimme sitä viranomaisvalvontaa ja oikeusasiamies tutkiskeli sitten niitä lastensuojeluta-
pauksia ja tässä tarkastustoiminnassa myöskin koordinoidaan.

Sitten kahteen asiaan vielä kiinnittäisin lopuksi huomiota.
Nämä suuria arvokysymyksiä koskevat asiat täällä luonnollisesti puhuttavat, ja kyllä-

hän me olemme puolustaneet myöskin poliitikon sananvapautta. Jos on faktoihin perustu-
va lausuma, että joku on jotakin taustaa, niin sen saa sanoa, mutta on toivottu sitä arvok-
kuutta. Ulkoministerin asema on kuitenkin hieman toinen, koska hän toimii hallituksen
edustajana — hänen asemansa on esimerkiksi sisäministeriin tai oikeusministeriin nähden
hieman toisenlainen. Loput on luettavissa meidän päätöksestä.

Lopulta oikeudenkäyntikulu-, oikeusturva-asiasta. Tämä meillä on todellinen ongelma.
Meillä ei ole siviilioikeudellisissa asioissa semmoista kustannustehokasta menettelyä kes-
kiluokkaiselle kansalaiselle hoitaa omaa asiaansa. Tämä vaatisi useita toimia. Tähän ei ole
olemassa semmoista yhtä ja ainoaa lääkettä.

Arvoisa puhemies! Tässä vastaukset tiiviisti.

Keskustelu päättyi.

Asia lähetettiin perustuslakivaliokuntaan.
15


	2
	14.03
	14.12
	14.17
	14.24
	14.30
	14.38
	14.42
	14.45
	14.47
	14.50
	14.53
	15.00
	15.01
	15.02


