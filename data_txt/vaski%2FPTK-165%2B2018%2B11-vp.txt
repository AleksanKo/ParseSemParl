















































DEMC1E6.tmp.xml


Pöytäkirjan asiakohta PTK 165/2018 vp
Pöytäkirjan asiakohta 

PTK 165/2018 vp

Täysistunto

Tiistai 26.2.2019 klo 14.04—21.21

11. Maksuton toisen asteen koulutus kaikille
Kansalaisaloite KAA 5/2018 vp
Valiokunnan mietintö SiVM 17/2018 vp

Ainoa käsittely

Ensimmäinen varapuhemies Mauri Pekkarinen: Ainoaan käsittelyyn esitellään päivä-
järjestyksen 11. asia. Käsittelyn pohjana on sivistysvaliokunnan mietintö SiVM 17/2018
vp. Valiokunta ehdottaa kansalaisaloitteeseen sisältyvän ehdotuksen hylkäämistä. 

Keskustelu

18.42 Tuomo Puumala kesk (esittelypuheenvuoro): Arvoisa puhemies! Lämmin kiitos
vielä koko valiokunnan puolesta aloitteen tekijöille.

Tässä kansalaisaloitteessa esitetään, että eduskunta laatii perusteellisen selvityksen ja
ryhtyy tarvittaviin toimenpiteisiin ja lakiuudistuksiin lukio- ja ammatillisten opintojen
maksullisuuden poistamiseksi. Ammatillisessa koulutuksessa ja lukiossa opiskeluhan si-
nänsä on maksutonta jo tällä hetkellä, mutta pakolliset kirjat ja muut oppimateriaalit ai-
heuttavat merkittävät, korkeimmillaan jopa tuhansien eurojen kustannukset opiskelijoille
ja heidän vanhemmilleen.

Tilanteen parantamiseksi on tehty tällä vaalikaudella töitä, siihen valiokunta myös mie-
tinnössään viittaa. Tämän vuoden elokuussa astuu voimaan eduskunnan hyväksymä oppi-
materiaalilisä, 46,80 euroa kuukaudessa, ja sen lisän piiriin tulee 33 000 toisella asteella
opiskelevaa pienempituloisten perheiden nuorta. Lisäksi Opetushallitus on myöntänyt
vuoden 2018 lopussa avustusta yhteensä 18 hankkeelle, joissa kehitetään avoimia digitaa-
lisia oppimateriaaleja, materiaalipankkeja sekä uudistetaan opetusta siten, että opiskelijoil-
le koituvat kustannukset alenevat. Hankkeet toteutetaan vuoden 2019 kuluessa, ja niiden
tulokset ovat käytettävissä alkuvuodesta 2020.

Arvoisa puhemies! Kävimme sivistysvaliokunnassa laajan asiantuntijakuulemisen kan-
salaisaloitteen pohjalta. Halusimme selvittää valiokunnassa, miten aloitteessa esitetty
maksuttomuus sekä jo tehdyt toimenpiteet vaikuttavat opintojen keskeyttämiseen ja nuor-
ten koulutusvalintoihin. Amisbarometrin mukaan merkittävimpiä syitä alle 20-vuotiaiden
koulutuksen keskeyttämiselle ovat opiskelumotivaatio, oppimisvaikeudet ja hyvinvointiin
liittyvät haasteet. Rahahuolet ovat myös merkittäviä. Ne nousivat esille tässä selvityksessä
seitsemänneksi tärkeimpänä syynä koulun keskeyttämiseen. Opetushallituksen lukiolaisil-
le tekemän selvityksen mukaan 65 prosenttia pitää lukio-opintojen kustannuksia kohtuul-
lisina. Vastanneista 29 prosenttia arvioi, että heillä on taloudellisia vaikeuksia, ja 6 prosen-
tilla nuo taloudelliset vaikeudet ovat merkittäviä.
 Tarkistettu
4.0



Pöytäkirjan asiakohta PTK 165/2018 vp
Valiokunnan asiantuntijakuulemissa tuli esille, että toisen asteen opinnoista aiheutuvis-
ta kustannuksista ei välttämättä anneta tietoa etukäteen, jolloin niiden suuruus voi tulla
opiskelijoille ja heidän perheilleen yllätyksenä. Niin ikään opintoihin liittyvien vierailu-
jen, kuten teatteri-, museo- ja uimahallikäyntien, maksullisuus estää joidenkin opiskelijoi-
den osallistumisen. 

Tältä pohjalta esitämme 1. lausumaa, jonka mukaan ”eduskunta edellyttää, että opetus-
ja kulttuuriministeriö huolehtii siitä, että toisen asteen koulutuksen järjestäjille aikaansaa-
daan ohjeistus, jossa koulutuksen järjestäjille tähdennetään tarvetta tiedottaa arvioitujen
oppimateriaalikustannusten määrästä sekä keinoista, joilla nämä kustannukset voidaan kat-
taa tai mahdollisesti välttää”.

Valiokunta selvitti myös toisen asteen maksuttomuuden mahdollisia kustannuksia. Jos
maksuttoman toisen asteen opintojen rahoittaminen tulisi valtion vastuulle siten, että opis-
kelijalle annettavat materiaalit ja tarvikkeet jäävät nykyiseen tapaan opiskelijan omaan
käyttöön myös opintojen jälkeen, tarkoittaisi se valtiolle arvion mukaan 109—153 miljoo-
nan euron vuosittaisia menolisäyksiä ja sen lisäksi mahdollisista koulumatkoista aiheutu-
via menoja, jotka eivät sisälly edellä mainittuun arvioon.

Arvoisa puhemies! Valiokunta piti erinomaisena, että yli hallituskausien esillä ollut asia
toisen asteen koulutuksen maksullisuudesta on tuotu kansalaisaloitteen myötä voimallises-
ti yhteiskunnalliseen keskusteluun. Toisen asteen koulutuksen suorittaminen on välttämät-
tömyys nykyisessä työelämässä pärjäämiselle. Valiokunta painottaakin, että kansalaisa-
loitteessa tuodaan esille tärkeä huoli, mutta toteaa, että eduskunnan valtiosääntöinen ase-
ma huomioon ottaen eduskunta ei ole oikea taho aloitteessa vaaditun selvityksen ja lakiuu-
distuksen tekemiseen. Kansalaisaloitelaki mahdollistaa ehdotuksen tekemisen lainvalmis-
teluun ryhtymisestä, mutta lainvalmistelu kuuluu valtioneuvostolle, jolla on siihen tarvit-
tavat resurssit.

Tuntuu harmittavalta ja jopa hieman hassulta, että tämän muotoseikan vuoksi koko va-
liokunnalla ei jäänyt työjärjestyksen vuoksi muuta vaihtoehtoa kuin esittää aloitteen hyl-
käämistä. Näin mietinnön virallisen esittelyn ulkopuolelta täytyy todeta, että ehkä kansa-
laisaloitejärjestelmässä tämän osalta olisi varmasti yleistä kehitettävää. Joka tapauksessa
tämän tilanteen vuoksi jouduimme valiokunnassa toimimaan lausumien pohjalta ja hylkää-
mään varsinaisen aloitteen. Tämä on kuitenkin vain tekniikkaa, kannathan käyvät noista
lausumista ilmi. Mielestäni tässä keskustelussa ehkä kaikista hedelmällisintä on keskittää
huomiota nimenomaan noitten lausumien sisältöön.

Sivistysvaliokunta esittää lausumissaan konkreettisia vaatimuksia koulutuksen tasa-ar-
voa parantavan jatkovalmistelun käynnistämiseksi. Valiokunta toteaa, että asiantuntija-
kuulemisissa koulutuksen kustannukset nousivat esille yhtenä merkittävänä koulutuksen
keskeyttämisen syynä. Valiokunnan mielestä maksuttomuuden toteuttaminen on selvitet-
tävä kunnolla muiden tarpeellisten toimien rinnalla. Tavoitteena pitää olla valiokunnan
useaan kertaan toistama tavoite, että jokainen nuori suorittaisi toisen asteen tutkinnon läh-
tökohdista riippumatta.

Tämän pohjalta valiokunta ehdottaa eduskunnan hyväksyttäväksi 2. lausumaa. Se kuu-
luu tähän tapaan: ”Eduskunta edellyttää, että valtioneuvosto seuraa ja arvioi toisen asteen
opiskelijoille opinnoista aiheutuvien kustannusten kehitystä ottaen huomioon opintotuki-
lain mukainen oppimateriaalilisä ja opiskelijoiden oppimateriaalikustannusten alentami-
seksi käynnistetyt hankkeet sekä tekee seuranta- ja arviointitiedon perusteella selvityksen
2



Pöytäkirjan asiakohta PTK 165/2018 vp
ja tarvittaessa ehdotukset jatkotoimenpiteiksi. Selvitykseen tulee sisällyttää perusteellinen
lapsivaikutusten arviointi.”

Mietintöön sisältyy yksi vastalause.

18.49 Pilvi Torsti sd: Arvoisa puhemies! Jos olisin tänään lukiolainen tai amiksessa, oli-
sin varmaankin ollut barrikadeilla tasa-arvon ja demokratian puolesta ja ärsyyntyneenä
vallanpitäjiin. Vilma Maria Virolainen, joka kuvasi itseään yksinhuoltajan lapsena, kertoi
Facebookissa lähteneensä barrikadeille tasa-arvon ja demokratian nimissä. Hän on parturi-
kampaaja, jonka opinnot mahdollisti isäpuolen ja isovanhempien apu. Hän kertoi tulleensa
miekkariin, jotta häntä ja 53 000:ta maksuton toinen aste -aloitteen allekirjoittajaa kuun-
neltaisiin, siis että maksuton toinen aste tarvitaan.

Arvoisa puhemies! Meidän täytyy kiittää aloitteen tekijöitä ja monia, jotka ovat anta-
neet kasvonsa tälle aloitteelle, ja ehkä itsellenikin vähän yllätyksenä heitä näemmä edel-
leen tarvitaan. Luulin vielä pari viikkoa sitten, että tämän aloitteen sisällölle on eduskun-
nan yksimielinen tuki. Se olisi ollut myös aloitteen hengen mukaista, aloitehan on varsin
laajasti järjestöjen yhdessä valmistelema, ja se laaja tuki on toki edelleen mahdollinen.

Meille tuli yllätyksenä, että valiokunnassa vaikutti siltä, että hallituspuolueiden keski-
näinen erimielisyys kuitenkin johti siihen, että emme saaneet sellaista yhteistä lausumaa,
jolla tätä aloitetta olisi voitu täysin tukea. Mutta asia tosiaan voidaan tässä salissa muuttaa,
ja teemme esityksen. Se kuuluu näin: ”Eduskunta edellyttää yhtyen kansalaisaloitteen asia-
sisältöön, että valtioneuvosto laatii perusteellisen selvityksen ja ryhtyy tarvittaviin toimen-
piteisiin ja lakiuudistuksiin lukio- ja ammatillisten opintojen maksullisuuden poistamisek-
si.” [Antti Lindtman: Tuosta on vaikea olla eri mieltä!] Tämä on vastalauseemme mukai-
nen lausuma, ja teen esityksen näin.

Toivon, että hallituspuolueiden edustajat aivan oikeasti vielä pohtisivat, miksi he eivät
voisi tähän muotoiluun yhtyä, ja lähettäisivät nuorille viestin: teitä on kuultu, ja tämä asia
on aloitteen esittämän käsittelyn arvoinen, tällä kertaa vain arvioimme alun perin ehkä vä-
hän väärin.

Tämä lausumaesitys tosiaan sisältyy vastalauseeseen, jonka SDP teki yhdessä vasem-
mistoliiton, RKP:n ja vihreiden kanssa. Haluan tässä yhteydessä kiittää hyvästä yhteistyös-
tä.

Arvoisa puhemies! On tietysti hyvä todeta tämän aloitteen iso kuva, niin kuin valiokun-
nan puheenjohtajakin totesi. Tässä on kysymys koulutuksellisesta tasa-arvosta koulutuk-
sen supermaa Suomessa. Pelkän peruskoulun varassa ei nykymaailmassa pärjää, ja toinen
aste on aikamme peruskoulutus. Juuri siksi tarvitaan maksuton toinen aste ja jatkossa myös
oppivelvollisuuden laajennus toiselle asteelle, jotta koulutuksen järjestäjille syntyy velvol-
lisuus laadukkaan koulutuksen järjestämiseen.

Kenenkään koulutus tai edes siihen hakeutuminen ei saisi jäädä rahasta kiinni. Epäilijöi-
tä voi muistuttaa siitä, että asian taakse ovat viimeisen parin vuoden aikana tulleet OAJ, ta-
loustietelijöiden enemmistö, talouspolitiikan arviointineuvosto ja niin edelleen. Maksuton-
ta toista astetta ja oppivelvollisuutta ei nähdä lisäkulueränä vaan tulevaisuusinvestointina,
jolla arvioidaan olevan myönteistä merkitystä paitsi yksittäisille nuorille myös taloudelle
ja työllisyydelle.

Arvoisa puhemies! Tämä aloite voi olla siis järkikysymys, tulevaisuusinvestointi tai ar-
vovalinta, ihan kuinka vain.
3



Pöytäkirjan asiakohta PTK 165/2018 vp
Sitten muutama sana tästä kuuluisasta prosessista. Ymmärrän, että osa asiaan vähem-
män syventyneistä miettii, mikä ero siinä on, millaisilla sanamuodoilla myönteinen kanta
asiaan otetaan. Tässä tapauksessa sillä on kuitenkin erityistä merkitystä, koska tämän aloit-
teen käsittely, aivan kuten valiokunnan puheenjohtaja juuri totesi, ratkaistaan äänestyksil-
lä lausumista. Lausumien kohdalla tehdään se arvovalinta.

Arvoisa puhemies! Juuri näiden kasvonsa antaneiden nuorten kannalta pidän tätä nyt oi-
kein erityisen merkityksellisenä, koska tästä muotoseikasta johtuen meillä, siis oppositiol-
lakaan, ei ollut mahdollisuutta aloitetta sellaisenaan hyväksyä. Vielä ratkaisevassa ko-
kouksessa kysyimme, olisiko aloite tulkittavissa toimenpidealoitteeksi, jolloin päätös olisi
ollut hyväksyä aloite suoraan. Eduskunnan virkakunnan ja myös ulkopuolisten juristien
tulkinta kuitenkin oli, että sisällöllinen hyväksyntä lausuman muodossa on paras malli ede-
tä, ja siksi nämä hallituspuolueiden lausumat eivät siis nyt riitä.

Meidän on tärkeä lähettää täsmällinen, vahva demokratiaviesti nuorille ja järjestöille,
siis se, että me tulkitsemme aloitteen juuri niin kuin se on tarkoitettu emmekä saivartele
monimutkaisilla sanamuodoilla, joita taas voidaan uudelleen tulkita. Tämän aloitteen voi
siis hylätä muotoseikkoihin vedoten tai hyväksyä muotoseikoista huolimatta. Asian voi tii-
vistää myös kuten yksi mielenosoittaja oli tänään eduskunnan edessä tehnyt: ”Kiss my
muotoseikka.”

Toivon siis, että eduskunnan viesti innolla ja tarmolla nimiä keränneelle aktiivijoukolle
olisi: Olemme harkinneet asiaa. Valiokunnan kuulemat asiantuntijat puoltavat aloitteen si-
sällön edistämistä. Me käytämme sitä valtaa, mikä meillä on, ja tulemme asian taakse. —
Kiitos.

18.54 Silvia Modig vas (vastauspuheenvuoro): Arvoisa herra puhemies! Aivan alkuun sa-
non, että arvostan todella paljon tätä SDP:n, vasemmistoliiton, vihreiden ja RKP:n vasta-
lausetta ja sen kautta annettua tukea tälle nuorten ehdotukselle.

Minä en pysty ymmärtämään sitä, että kun on yksi sana kirjoitettu väärin, niin se johtaa
siihen, että me joudumme etenemään lausumien kautta ja sitä itse aloitetta ei voida tulkita
toimenpidealoitteeksi. En ole juristi. Jos se todellakin on näin, niin silloin meidän pitää
muuttaa meidän lakia kansalaisaloitteesta.

Paljon puhutaan, miten ollaan huolissaan siitä, että nuoret eivät äänestä eivätkä ole po-
liittisesti ja yhteiskunnallisesti aktiivisia. Tämmöinen on märkä rätti vasten heidän kasvo-
jaan kaiken tämän valmistelun ja tämän yhteiskunnallisen aktiivisuuden jälkeen. Mielestä-
ni olisi aivan paikallaan tämmöisessä tilanteessa katsoa aloite toimenpidealoitteeksi ja lä-
hestyä sitä sen esitetyn sisällön kautta. Jos kansalaisaloite vaatii tarkan, tarkan lakitekstin
muotoilun ilman yhtäkään pilkkuvirhettä, niin silloin se ei toimi. Silloin meidän täytyy
muuttaa sitä käytäntöä, miten kansalaisaloite tehdään, ehkä muuttaa lakia tai tarjota vielä
enemmän apua siihen, että kansalaiset saavat esitettyä asiansa kuten he sen toivovat.

Mutta onneksi tämä vastalause on olemassa. Kannatan sitä lämpimästi. Ja kiitän myös
hyvästä yhteistyöstä. Toivon nyt, että hallituspuolueet tulisivat mukaan tukemaan sitä, että
koulutus on tasa-arvoista Suomessa ja jokaisella on mahdollisuus toiseen asteeseen.

Ensimmäinen varapuhemies Mauri Pekkarinen: Arvoisat edustajat, tähän keskuste-
luun pitkän jonotuksen kautta ovat puheenvuoroja pyytäneet ennen istuntoa edustaja Tors-
tin lisäksi edustaja Kari, edustaja Gustafsson ja edustaja Eloranta. Minä esitän, että nämä
puheenvuorot käytetään ensin ja niiden jälkeen pysähdytään debattiin, [Mikaela Nylander:
4



Pöytäkirjan asiakohta PTK 165/2018 vp
Ja minäkin!] sen mittaiseen kuin tarve sille on. Puheenvuorolistalta edustaja Kari on pois-
sa. — Edustaja Gustafsson.

18.56 Jukka Gustafsson sd: Kiitän puhemiestä viisaasta tilannearvioinnista. Onneksi nyt
oli puhemiehenä juuri puhemies Pekkarinen.

Hyvät kollegat, tämän vastalauseen — jonka ovat siis allekirjoittaneet sosiaalidemo-
kraatit, vasemmistoliitto, vihreät ja RKP — ensimmäinen kappale alkaa näin: ”Yhdymme
kansalaisaloitteen sisältöön. Perustelemme tätä erityisesti kahdella yhteiskunnallisesti erit-
täin merkittävällä kehityksellä. Nyky-yhteiskunnassa pelkän peruskoulun varassa ei enää
työllisty, mikä korostaa sen merkitystä, että koko ikäluokan tulee suorittaa toisen asteen
koulutus, kun nykyisellään peräti 15 prosenttia jää pelkän perusasteen varaan.” Ja sitten
toinen: ”Koulutuksellisen tasa-arvon kannalta toisen asteen maksuttomuus on välttämätön
edellytys nuorten yhdenvertaisuudelle.”

Tässä meidän vastalauseessamme on lähdetty niinkin syvällisesti liikkeelle, että viittam-
me YK:n lapsen oikeuksien sopimukseen ja myöskin Suomen perustuslakiin, joka lähtee
siitä, että turvataan jokaisen lapsen oikeus koulutukseen varattomuuden sitä estämättä.

On aikamme ja yhteiskuntamme kuva, että meillä tämmöinen taloudellinen eriarvoi-
suus, polarisaatio, näkyy lapsiperheiden köyhyyden kasvamisena. Ja on tietysti väärin, että
se on heikentämässä ja estämässä lahjakkaiden ja osaavien nuorten opintojen etenemistä ja
valmistumista, niin kuin tutkimukset osoittavat. Osa joutuu tekemään töitä, ja osa joutuu
miettimään sitä, voiko ja kehtaako joka viikko vanhemmilta — joilla nämä lapset, nuoret
näkevät rahan olevan vähissä — pyytää alkusyksystä satoja euroja oppimateriaalien ja työ-
välineiden hankintaan. Sen takia tämä kysymys on syvästi periaatteellinen, sanoisin myös-
kin tietyllä tavalla moraalinen. Suomi on kuitenkin edelleen, vaikka vähän riisuttunakin,
tämmöinen pohjoismainen hyvinvointivaltio — ja haluan sen sellaisena pitää — jossa las-
ten ja nuorten on hyvä ja oikeus opiskella.

Minä en ole hirveän innostunut tästä muotojuridisesta keskustelusta. Miksen ole innos-
tunut? Sen takia, että oppositio kykeni tekemään yhdessä esityksen, vastalauseen, joka yh-
tyy tähän kansalaisaloitteeseen. Edustaja Pilvi Torsti sen jo kertaalleen luki. Mutta se on
niin hyvä, että se kannattaa lukea toisenkin kerran: ”Eduskunta edellyttää yhtyen kansalai-
saloitteen asiasisältöön, että valtioneuvosto laatii perusteellisen selvityksen ja ryhtyy tar-
vittaviin toimenpiteisiin ja lakiuudistuksiin lukio- ja ammatillisten opintojen maksullisuu-
den poistamiseksi”.

Arvoisa puhemies! Olen ollut pitkään kansanedustajana ja sivistysvaliokunnan jäsene-
nä olen ollut 20 vuotta — kenties pisimpään, mitä kukaan viime vuosikymmeninä. Pidän
nyt tätä syntynyttä tilannetta sillä tavalla kömpelönä — etten sanoisi selkokielellä rumana
— että ikään kuin tällä muotopuolella nyt kikkaillaan. Kaikki kunnia näille lausumille, jot-
ka hallituspuolueet tekivät. Ei niistä haittaa kehitykselle ole, ja ne ohjaavat suuntaa, mutta
eivät ota kantaa tähän perusasiaan. No, nyt on mahdollista ottaa, kun tästä meidän lausu-
masta äänestetään. Jos te ihan aidosti ja oikeasti haluatte maksutonta toista astetta, niin te
tuette ja äänestätte tämän Pilvi Torstin esittämän lausuman puolesta, jota edustaja Gustafs-
son kannattaa.

Eli, arvoisa puhemies, kannatan edustaja Pilvi Torstin lausumaesitystä.

19.01 Eeva-Johanna Eloranta sd: Arvoisa puhemies! Tulevaisuuden hyvinvointimme
rakentuu sille, että kaikkien suomalaisten osaamistaso nousee. Se vaatii investointeja kou-
5



Pöytäkirjan asiakohta PTK 165/2018 vp
lutukseen. Meidän on tehtävä uudistus, joka varmistaa, että jokaisella nuorella on vähin-
tään ammatillinen tai lukiotutkinto taskussaan, sillä työelämän suuren muutoksen takia
pelkän peruskoulun varassa on hyvin vaikeaa enää työllistyä. Viimeisten 30 vuoden aika-
na on hävinnyt 600 000 sellaista työpaikkaa, joihin riittää peruskoulupohja. Perusasteen
työpaikoista on jäljellä enää 30 prosenttia. Tämän ajan peruskoulutus vaatii välttämättä toi-
sen asteen koulutuksen.

Toisen asteen tutkinto on myös yksi tärkeimmistä syrjäytymistä ehkäisevistä tekijöistä.
Silti suomalaisista nuorista peräti 15 prosenttia ei ole suorittanut toisen asteen tutkintoa 25
ikävuoteen mennessä. Edelleen jokaisesta ikäluokasta noin 10 000 nuoren opinnot päätty-
vät peruskouluun. Koulutus myös periytyy. Vanhempien koulutustaustalla on myönteinen
vaikutus lastensa valintoihin myös toiselle asteelle hakeutumisessa.

Tilastokeskuksen vuoden 2016 koulutustilastojen mukaan vuoden kuluttua valmistumi-
sesta toisen asteen ammatillisen koulutuksen suorittaneista työssä oli 65 prosenttia. Perus-
koulun varaan jääneiden nuorten työllistymisnäkymät olivat merkittävästi tutkinnon suo-
rittaneita heikommat. Tutkimuksen mukaan peruskoulun suorittaneiden nuorten mahdolli-
suudet työllistyä jäävät ensimmäisenä työttömyysvuonna 15 prosentin tuntumaan. Pelkän
peruskoulun käyneet ovat töissä vain puolet työiästään ja ovat joka neljäs vuosi työttömä-
nä. Peruskoulun varaan jääneille kertyy työikäisenä keskimäärin lähes kahdeksan työttö-
myysvuotta.

Näistä 15 prosentista suomalaisia nuoria, joilla ei 25 vuoden ikään mennessä ole taskus-
saan tuota toisen asteen tutkintoa, onkin vain alle puolet eli noin 43 prosenttia töissä. Mei-
dän on välttämätöntä huolehtia siitä, että jokaisella on tulevaisuudessa vähintään tuo toi-
sen asteen tutkinto, jotta työllistyy. Samalla niiden nuorten, joilla on erilaisia haasteita op-
pimisessa, tulee saada tarvittava tuki siihen asti, kun pystyvät itse itsestään huolehtimaan.
Tämä on erityisen tärkeää esimerkiksi sijaishuollossa olevalle nuorelle tai koulutuksesta
putoamisvaarassa olevalle. Pidetään siis kiinni jokaisesta nuoresta, kunnes hän on varttu-
nut kantamaan itse vastuuta tulevaisuudestaan.

Arvoisa puhemies! Niin kuin kansalaisaloitteen laatijat ansiokkaasti tuovat esille, aset-
tavat nykytilanteessa kertyvät toisen asteen opintojen kustannukset perheet ja lapset eriar-
voiseen asemaan taloudellisten tekijöiden perusteella. Pelastakaa Lapset ry:n selvityksen
mukaan lähes 60 prosenttia vastanneista nuorista koki, että toisen asteen kustannukset ovat
aiheuttaneet heille tai heidän perheilleen taloudellisia haasteita joko hieman tai suuresti.
Opetushallituksen vuonna 2018 tekemän selvityksen mukaan jopa kolmanneksella lukio-
laisten perheistä on haasteita selviytyä taloudellisesti opintojen kustannuksista. Vuoden
2017 nuorisobarometristä selviää, että taloudelliset syyt vaikuttavat esimerkiksi nuorten
tekemiin opiskelupaikkapäätöksiin tai saavat heidät viivyttämään valmistumistaan. Nuo-
rista 17 prosenttia kertoo karsineensa opiskeluvaihtoehtojaan rahanpuutteen vuoksi, ja il-
man tutkintoa tai opiskelupaikkaa olevista nuorista lähes puolet on joutunut karsimaan
opintojaan tai luopumaan niistä rahanpuutteen takia. Nämä ovat todella hurjia lukemia hy-
vinvointi-Suomessa.

Samaan aikaan meitä velvoittavat YK:n lapsen oikeuksien sopimus ja Suomen perustus-
laki, jotka turvaavat jokaisen lapsen oikeuden koulutukseen varattomuuden sitä estämättä.
Lukion ja toisen asteen ammatillisen koulutuksen kustannukset ovat kuitenkin tällä hetkel-
lä monille nuorille ja heidän perheilleen kohtuuttoman kalliita. Suomen Lukiolaisten Lii-
ton arvion mukaan lukion kustannukset ovat noin 2 600 euroa, kun taas ammatillisen toi-
sen asteen koulutuksen kustannukset vaihtelevat ala- ja oppilaitoskohtaisesti merkittäväs-
6



Pöytäkirjan asiakohta PTK 165/2018 vp
ti. Kokkiopiskelijan kokkiveitset tai parturi-kampaajan kampauspäät ja muut tarvikkeet
ovat kalliita, monien satojen eurojen hankintoja. Nuoret eivät sitä paitsi ammatilliseen kou-
lutukseen hakiessaan yleensä edes tiedä näistä hankinnoista etukäteen, vaan kustannukset
tulevat yllätyksenä. Alaikäisen nuoren ei tule täysipäiväisen opiskelun lisäksi tehdä koh-
tuuttomasti töitä voidakseen kustantaa opintonsa toisella asteella. Nuoren tulisi voida kes-
kittyä opintoihinsa ja panostaa koulutukseensa ihan täysipainoisesti.

Kansalaisaloitteessa vaaditaan, että eduskunta laatii perusteellisen selvityksen ja ryhtyy
tarvittaviin toimenpiteisiin ja lakiuudistuksiin lukion ja ammatillisten opintojen maksulli-
suuden poistamiseksi eli säätää lailla toisen asteen opintojen maksuttomuudesta, jotta jo-
kaisen lapsen oikeus koulutukseen toteutuisi yhdenvertaisesti. Tähän vaatimukseen on
helppo yhtyä. 

Arvoisa puhemies! Koko oppositio, perussuomalaiset pois lukien, yhtyi sivistysvalio-
kunnan mietintöön tekemäämme vastalauseeseen maksuton toinen aste -kansalaisaloittees-
ta. Vastalauseessa yhdyimme siis sanasta sanaan maksuton toinen aste -kansalaisaloitteen
sisältöön, jonka tuossa äsken luin.

Hyvä keino maksuttoman toisen asteen tavoitteen saavuttamiseksi on myös oppivelvol-
lisuuden laajentaminen nykyisestä peruskoulusta koskemaan koko toisen asteen tutkintoa.
Näin myös oppimateriaaleista tulisi maksuttomia. Uudistus maksaisi nopeasti itsensä ta-
kaisin, sillä Suomella ei ole varaa menettää yhtään nuorta. Kaikki nuoret tarvitsevat toisen
asteen koulutuksen, myös opintojen keskeyttäjät, joille maksut eivät ole olleet syynä kes-
keyttämiseen. Siksi oppivelvollisuuden laajennus olisi hyvä keino saavuttaa maksuton
koulutus.

Pelkkä tutkinnon suorittaminenkaan ei silti riitä. Lisäksi tarvitaan uusia tapoja jatku-
vaan elinikäiseen oppimiseen, jotta kaikki pysyvät mukana muuttuvassa maailmassa. Jat-
kuvan oppimisen reformilla pitää jokaiselle suomalaiselle tehdä mahdolliseksi osaaminen
ja sen päivittäminen muuttuvan työelämän mukana. 

Lopuksi luen nuoren kirjeen. Näin kertoo Blazej: ”Olen 19-vuotias amis Turusta, joka
valmistuu tänä vuonna logistiikka-alalta. Kun aloitin opiskelun vuonna 2016, minulle tuli
kirje, missä minua pyydettiin ostamaan kirjoja 400 euron edestä. Joitakin kirjoja käytettiin
vain yhden kurssin ajan. Useilla aloilla ostetaan kalliita tarvikkeita ja kirjoja. Useimmilla ei
ole varaa ostaa tai hankkia niitä, kun ei ole mitään tulonlähdettä, ja näin he päättävät olla
ottamatta opiskelupaikkaa vastaan tai joutuvat laittamaan opintonsa tauolle, kun tietävät,
ettei heillä ole varaa opiskella. Usein on, ettei ammatillisen koulutuksen kustannuksista ol-
lut mitään tietoa, ja siksi moni nuori ei tiedä aloittaessaan, kuinka paljon opiskelu tulee
maksamaan. Minulla on monta ystävää ja tuttavaa, jotka ovat keskeyttäneet opiskelun ra-
han takia. On huolestuttavaa, että niin sanotuilla rikkailla on varaa hankkia ja opiskella am-
matti ja köyhillä ei. Maksuttomalla toisella asteella opiskelijoiden määrä kasvaisi ja saatai-
siin nuoria innostumaan opiskelusta ja turvaamaan heidän tulevaisuutensa.” Näin siis Bla-
zej, 19 vuotta, Turusta.

Ensimmäinen varapuhemies Mauri Pekkarinen: Ja nyt ilmeisesti on aihetta pieneen de-
battiin. Myönnän ensimmäisenä vastauspuheenvuoron edustaja Aallolle.

19.08 Touko Aalto vihr (vastauspuheenvuoro): Arvoisa herra puhemies! Sivistysvalio-
kunnan puheenjohtaja edustaja Puumala toivoi, että puhumme tänään lausumista. Se on
hyvä asia, mutta yksi lausuma puuttuu. Yksi lausuma puuttuu, se, jonka edustaja Torsti luki
7



Pöytäkirjan asiakohta PTK 165/2018 vp
täällä kaikkien kuullen. Tuo yksi lausuma kiteyttää 53 000 allekirjoittaneen ihmisen tahto-
tilan. Siitä yhdestä lausumasta on mahdollista huomenna äänestää. Tänään käsitellään,
huomenna äänestetään. Tuota yhtä aloitetta olisi mahdollisuus ollut valiokunnassa viedä
lausuman kautta eteenpäin, jos tahtotilaa olisi ollut. Valitettavasti keskustalta, kokoomuk-
selta ja sinisiltä ei löytynyt tahtotilaa viedä tätä lausumaa eteenpäin.

Ei voida vedota teknisiin muotoseikkoihin tilanteessa, jossa kysymys on puhtaasti arvo-
valinnasta ja tahtotilasta. Tänään käsitellään, huomenna äänestetään. Minä ja vihreä ryhmä
ja varmasti koko muu oppositio [Puhemies koputtaa] äänestämme kuten kansalaisaloitteen
allekirjoittajat, 53 000 ihmistä, ovat ilmaisseet oman tahtotilansa.

19.10 Mikaela Nylander r (vastauspuheenvuoro): Arvoisa puhemies! Kansalaisaloittees-
sa on ennen kaikkea kyse tasa-arvosta ja siitä, että meidän päättäjinä tulisi luoda tasaver-
taiset edellytykset kaikille nuorille opiskeluun. Suomen kaltaisessa valtiossa ei pitäisi olla
mahdollista, että joku ei voisi opiskella sen takia, ettei ole varaa siihen, ja RKP kannattaa
maksutonta toista astetta juuri näistä tasa-arvosyistä.

Tämä ei kuitenkaan riitä. Ei voi olla niin, että ainut satsaus, mikä tulee, on tämä. Me tar-
vitsemme myös ensi kaudella panostuksia opinto-ohjaukseen, oppilashuoltoon ja siihen,
että myös saadaan esimerkiksi lähiopetusta niille opiskelijoille, jotka tarvitsevat sitä. Me
tarvitsemme hyvin monenlaisia panostuksia toiselle asteelle. 

19.11 Katja Taimela sd (vastauspuheenvuoro): Arvoisa herra puhemies! Kiitos ensinnä-
kin kaikille kansalaisaloitteen aktiivisille ihmisille. Viestit arjesta kertovat karua kieltään
toisen asteen opiskelusta. Lähiopetustuntien leikkaaminen on johtanut siihen, että ryhmät
ovat itseohjautuvan opiskelun varassa aivan liiaksi. Uskallan sanoa, että kaikki me kansan-
edustajat olemme saaneet tästä palautetta. 

Myös opiskelun ja elämisen kalleus uhkaa monien mahdollisuuksia opiskella. Yksikään
nuori ei saa joutua keskeyttämään opintojaan materiaalimaksujen takia. Siksi SDP on esit-
tänyt vaihtoehtobudjetissaan oppivelvollisuuden pidentämistä ja toisen asteen muuttamis-
ta maksuttomaksi.

Toisen asteen koulutuksesta syrjäytyminen ennakoi usein heikompaa terveydentilaa,
useampia työttömyysjaksoja sekä lyhyempää työuraa kuin lukion tai ammatillisen koulu-
tuksen suorittaneilla. Kysyn, kollegat, teiltä: onko meillä varaa tähän? Mielestäni ei. Mei-
dän on purettava yhteiskunnasta ihmisiä syrjäyttäviä rakenteita ja mahdollistettava jokai-
selle luontainen väylä opintoihin. Tasa-arvoinen koulutuspolitiikka on se pohja, jolle Suo-
men menestys on perustunut ja toivottavasti perustuu jatkossakin. Arvoisat kollegat, nyt ei
ole kysymys teknisistä muotoseikoista vaan pelkästään ja vain ja ainoastaan poliittisesta
tahdosta.

Ensimmäinen varapuhemies Mauri Pekkarinen: Arvoisat edustajat, ministeri on pyy-
tänyt puheenvuoron, mutta minä mieluusti myönnän nämä noin kymmenen vastauspu-
heenvuoroa, minuutin puheenvuoroja, ja niiden jälkeen ministeri sitten, jos sopii näin.

19.12 Ulla Parviainen kesk (vastauspuheenvuoro): Arvoisa puhemies! Tämä on sisällöl-
tään erinomainen kansalaisaloite, ja tästä on syytä kiittää aloitteen tekijöitä ja sen valmis-
telijoita. Mutta jonkun sanasen kuitenkin sanon tästä kansalaisaloitejärjestelmästä, että on-
han tässä kyllä oikeasti kehitettävää, jotta eduskunnan ei tarvitsisi tällä tavalla muotoseik-
8



Pöytäkirjan asiakohta PTK 165/2018 vp
koihin nojautuen hylätä. Minä olen saanut olla tällä kaudella usean eri kansalaisaloitteen
käsittelyssä mukana eri valiokunnissa — perustuslakivaliokunnassa, sivistysvaliokunnas-
sa, sosiaali- ja terveysvaliokunnassa — ja joka kerta tulee samantyyppinen ongelma, eli
kaikille näille käsittelyille on yhteistä, että siellä jossain vaiheessa pohditaan sitä, miten
tämä voidaan viedä eteenpäin. Niitten ei pidä olla tiptop. Ei voi olettaa, että jokaisen kan-
salaisaloitteen tekijä on perustuslakiasiantuntija tai sitten lakimies, vaan pitäisi olla sellai-
nen järjestelmä, että ne todellakin tästä myllystä menevät ilman kritiikkiä. Ja tässä vaihees-
sa totean sen, että täytyy huomata, että myöskään kokeneet edustajat eivät ole kyenneet te-
kemään sellaista kansalaisaloitetta, joka puhtaasti läpäisisi. [Puhemies koputtaa] Sen huo-
masimme perustuslakivaliokunnassa.

19.14 Li Andersson vas (vastauspuheenvuoro): Arvoisa puhemies! Olen sinänsä samaa
mieltä tämän kansalaisaloitemenettelyn korjaamisen tarpeesta, ja tämä episodi ei ole kun-
niaksi meidän hienolle kansalaisaloiteinstituutiolle. Mutta eduskunta ja erityisesti hallitus-
puolueet eivät voi mennä tämän muotovirheen taakse nyt tässä käsittelyssä, kun puhutaan
maksuttomasta toisesta asteesta. Eli mikäli on kyse puolueesta, joka kannattaa maksutonta
koulutusta kaikille toisella astella, mikäli edustajat ovat sitä miltä, että tämä aloite on sisäl-
löltään erinomainen, niin ei ole johdonmukaista kannattaa hallituspuolueiden valiokunnan
kautta esittämiä lausumia, jotka eivät tue tätä aloitetta, sen sisältöä. Niitä lausumia ei ole
muotoiltu sellaisella tavalla. Eli jos on tämän aloitteen sisällön kannalla, niin silloin pitää
äänestää nyt opposition tuoman lausumaesityksen puolesta tässä salissa. Ja kaiken lisäksi
sillä on vahvat perustelut nyt tässä, kun poikkeuksellisesti kävi niin, että [Puhemies koput-
taa] oli kyse tästä muotoseikasta. Eli mikäli kannatusta hallitusryhmissä on, niin kannattaa
sen mukaan myös äänestää.

19.15 Antti Lindtman sd (vastauspuheenvuoro): Arvoisa puhemies! [Puhujan mikrofoni
ei toimi]

Ensimmäinen varapuhemies Mauri Pekkarinen: Edustaja voi ehkä puhua tässä tapauk-
sessa naapurin mikrofoniin.

Puheenjohtaja! Olisiko parempi Rinne vai Haatainen? Otetaan Rinne: Antti kuin Antti.
[Puhuja siirtyy Antti Rinteen paikalle]

Arvoisa puhemies! Hienoa, että tämän ei anneta haitata menoa. — Tässä aloitteessa on
kyse viime kädessä siitä, haluammeko, että Suomi on maa, jossa kenestä tahansa voi tulla
mitä tahansa, että kaikki kyvyt otetaan käyttöön ja että oikeus saada koulutusta ja sivistys-
tä ei riipu lompakon paksuudesta, koska, hyvät kollegat, tällä hetkellä meillä on tilanne,
että meillä on nuoria, jotka joutuvat lopettamaan koulutuksen rahanpuutteen vuoksi. Se on
tuhlausta, johon Suomella ei ole varaa, ja sen takia kiitän aloitteen tekijöitä. Siellä on val-
tava määrä töitä. Ihmiset, jotka eivät edes itse ole oikeutettuja allekirjoittamaan, ovat ke-
ränneet nimiä. SDP:n puolesta kiitos heille.

Mitä tulee muotoseikkoihin — arvoisa puhemies, pyydän, että tuosta alusta otetaan
muutama sekunti lisää — meillä on esimerkki: Juuri viime viikolla samainen muotoseikka
ei kuitenkaan estänyt eduskunnan yhteistä lausumaa vakuutuslääkäriasiassa. Eduskunta
teki yhteisen lausuman. Arvoisat hallituspuolueiden edustajat, jos viime viikolla osoitim-
me, että eduskunta voi muodostaa yhteisen kannan riippumatta muotovirheestä, niin miksi
9



Pöytäkirjan asiakohta PTK 165/2018 vp
toisen asteen maksuttomuus on asia, jossa hallituspuolueet eivät suostu [Puhemies koput-
taa] yhteistä kantaa muodostamaan? Meillä on esimerkki tästä.

19.16 Tuomo Puumala kesk (vastauspuheenvuoro): Arvoisa puhemies! Edustaja An-
dersson ja edustaja Lindtman ovat aivan oikeassa. Ei ole mitään muotoseikkaa, miksi tätä
ei voitaisi hyväksyä, koska te olette tehneet sen sisältöisen vastalauseen.

Miksi tätä ei ole hyväksytty? Kuusi viikkoa ja viisi päivää ennen vaaleja puolueilla on
erilaisia kantoja tähän asiaan. [Antti Lindtman pyytää vastauspuheenvuoroa] — Kuunnel-
kaa loppuun, edustaja Lindtman. — Puolueilla on erilaisia kantoja tähän asiaan. Kaikki ei-
vät halua lukita yli sadan miljoonan euron vuosittaista kuluerää, kun osa ajattelee, että pi-
täisi parantaa ammatillista koulutusta, osa, että peruskoulun alkua, osa, että maksutonta
varhaiskasvatusta, osa, että korkeakoulut tarvitsevat lisää rahaa, osa, että kansanopistot li-
sää rahaa ja niin edelleen. Eli kaikki eivät ole valmiita 150 miljoonan euron vuosittaisiin
menolisäyksiin.

Puolueilla on erilaisia kantoja. Mikä on keskustan kanta? Se on se, että 18 ikävuoteen
saakka toinen aste olisi kaikille maksuton. Jos meitä äänestää, niin sitä saa jo kymmenen
viikon päästä. [Naurua]

19.17 Sari Multala kok (vastauspuheenvuoro): Arvoisa puhemies! Tosiaan minun mie-
lestäni myös on sinällään turha keskustella täällä näistä muotoseikoista, se täytyy vain kor-
jata, että tässä tuli sanottua väärinpäin, eli nimenomaisesti kysehän oli siitä, että koska
tämä oli toimenpidealoite, sen vuoksi emme voineet sitä sisältöä muuttaa. [Välihuuto] —
Kyllä, niinpäin. — Mutta sillä ei ole oikeastaan väliä, koska tässä, niin kuin edustaja Puu-
mala hyvin totesi, kyse on siitä, että nimenomaisesti vaalit ovat kohta ovella ja puolueilla
on erilaisia prioriteetteja siinä, mitkä keinot ensisijaisesti haluamme toteuttaa sen tavoit-
teen saavuttamiseksi, että kaikilla olisi mahdollisuus suorittaa toinen aste. Mahdollisuuk-
sien tasa-arvo on suomalaisen koulutusjärjestelmän kulmakivi, ja olen monesta asiasta täy-
sin samaa mieltä, muun muassa siitä, että kenenkään opinnot eivät saisi keskeytyä rahan-
puutteen vuoksi.

Olen ymmärtänyt, että kun me olemme säätäneet täällä oppimateriaalilisästä, joka nyt
viime syksynä tuli voimaan ja josta saimme kokemuksia, niin se ei olisi riittävä keino. Jos
näin on, olemme ainakin [Puhemies koputtaa] valmiita tarkastelemaan sen sisältöä niin,
että se mahdollistaa esimerkiksi sen, [Puhemies koputtaa] että oppimateriaalilisää voisi
maksaa kerralla suuremman potin ja näin kattaa kuluja heti opintojen alussa, jolloin ne tu-
levat.

19.19 Antero Laukkanen kd (vastauspuheenvuoro): Arvoisa herra puhemies! Jos kerran
oli niin, että kansalaisaloitteessa oli muotovirhe, niin valiokunnalla oli kyllä kaikki mah-
dollisuudet vastata tähän virheeseen tuomalla sellainen lausuma, jossa olisi edellytetty
eduskuntaa tekemään kansalaisaloitteen mukainen selvitys maksuttomasta toisesta astees-
ta. Me kaikki — niin aloitteen allekirjoittajat kuin ne kansanedustajat, jotka eivät valiokun-
nassa istu — olemme nyt ihmeissämme siitä, miksi näin ei toimittu. Ja juuri siksi me tässä
nyt teemme näitä rinnakkaisia vastaehdotuksia, joissa tilanne korjattaisiin. Se, kun kansa-
laisaloitteen kohdalla toimitaan tällä tavalla, oli minusta valiokunnalta aika harkitsematon
teko, koska se lähettää juuri sen viestin, että kansalaisaloitteen pitää todella olla juristin te-
kemä ennen kuin se saa sen huomion, mitä varten järjestelmä on luotu.
10



Pöytäkirjan asiakohta PTK 165/2018 vp
Ensimmäinen varapuhemies Mauri Pekkarinen: Arvoisat edustajat, nyt käydään nämä
vastauspuheenvuorot läpi, joita äsken pyydettiin siihen mennessä, kun pantiin kone kiinni,
ja näiden jälkeen ministeri käyttää puheenvuoron. Ja sitten ilman muuta palataan niihin
mielihaluihin, mitä tässä äsken on noussut esille käyttää vastauspuheenvuoro.

19.20 Merja Mäkisalo-Ropponen sd (vastauspuheenvuoro): Arvoisa puhemies! Monet
meistä ovat saaneet viestejä tähän kansalaisaloitteeseen liittyen. Minä sain kirjeen Itä-Suo-
men lukiolaisilta, ja heidän viestinsä kuuluu seuraavasti — nyt tulee suora lainaus: ”Olem-
me seuranneet maksuton toinen aste kaikille -kansalaisaloitteesta käytyä päätöksentekoa ja
keskustelua jopa vähän epäuskoisina. Me toivomme ennen kaikkea sitä, että eduskunta
keskustelee nimenomaan tämän aloitteen sisällöstä eikä jumiudu muotoseikkoihin. Olem-
me pettyneitä siihen, että sivistysvaliokunnan lausumissa aloitteen sisältö on vesitetty. Va-
liokunta olisi voinut sisällyttää aloitteen tavoitteet lausumiin eli vaatia selvityksen teke-
mistä sekä tarvittavia toimenpiteitä ja lakiuudistuksia maksullisuuden poistamiseksi. Vä-
hintä, mitä olisi voitu tehdä, olisi edellyttää selvitystä maksuttomuuden toteuttamisvaihto-
ehdoista ja niiden kustannuksista.” Tämä viesti on erittäin perusteltu, ja tämän viestin alle-
kirjoittaneina [Puhemies koputtaa] on siis paljon lukiolaisia, ja tämä toive on huomenna
mahdollista toteuttaa.

19.21 Jani Toivola vihr (vastauspuheenvuoro): Arvoisa herra puhemies! Niin kuin täällä
on monessa hyvässä puheenvuorossa todettu, tässä vallitsevassa tilanteessa ja hetkessä lau-
suma on nyt se väline, jolla me voimme antaa tuen tälle tärkeälle aloitteelle tai jolla me
voimme evätä sen tuen. Ja me olemme vastalauseen lausumassa päätyneet nimenomaan
antamaan sen tuen, tahdon ja toimen niin, että sitä aidosti maksutonta toista astetta pääs-
tään edistämään.

Se on nimenomaan tärkeää muistaa, että kun me puhumme usein siitä, että onhan meillä
edelleen maksuton koulutus, niin samaan aikaan se arki ja todellisuus ei kuitenkaan sitä ole
vaan siellä on näitä erilaisia vaihtelevia kustannuksia, ja mitä enemmän ne nousevat, sitä
enemmän syntyy sitä eriarvoistumisen riskiä. Tämän takia meidän täytyy varjella sitä pe-
rusarvoa aidosti maksuttomasta toisesta asteesta ja tehdä kaikki tarvittava työ sen eteen.

Edustaja Nylander nosti myös tosi tärkeän elementin esiin siitä, että tämä on ikään kuin
vasta se alusta ja lähtölaukaus ja meidän pitää tulevaisuudessa tehdä paljon muita erilaisia
tukitoimia, jotta aidosti toteutuu se, että se väylä on kaikille avoin, kaikilla on mahdolli-
suus sinne hakeutua ja kaikki sellaiset esteet ja rakenteet poistetaan, jotka ihmisen taustan,
identiteetin tai varallisuuden kautta voisivat [Puhemies koputtaa] luoda esteitä kouluttau-
tumiselle.

19.23 Riitta Mäkinen sd (vastauspuheenvuoro): Arvoisa puhemies! Edustaja Parviaisen
aikaisempi puheenvuoro todella vakuutti varmasti meidät kaikki siitä, että vetoaminen tä-
hän muotoseikkaan on puhtaasti vastuun pakoilua.

Se on ihan fakta, että tällä hetkellä poliittisella päätöksenteolla romutetaan nuorten hy-
vinvoinnin edellytyksiä, ja tämä aloitehan nimenomaan vaatii, että yhteiskunta varmistaa,
että kaikilla nuorilla on oikeus koulutukseen. Oppivelvollisuuden pidentäminen 18 vuo-
teen saakka ja koulutuksen aito maksuttomuus varmistaa, että näin todella käy.

Tuntuu siltä, että nyt hallitus yrittää paikata pahimpia leikkauksia tukkimalla aukkoja
esimerkiksi tämän oppimateriaalituen avulla, mutta kyllä fakta on se, että nämä laastarit
11



Pöytäkirjan asiakohta PTK 165/2018 vp
tämmöisellä heikolla teippipinnalla eivät yksinkertaisesti riitä. Meillä on huomenna mah-
dollisuus äänestää tämän edustaja Torstin lausuman puolesta, ja minä ihan oikeasti koko
sydämestäni toivon, että eduskunnan enemmistö [Puhemies koputtaa] näin tulee tekemään.

19.24 Krista Mikkonen vihr (vastauspuheenvuoro): Arvoisa puhemies! Kiitos niille
nuorille, jotka ovat keränneet nimet tähän aloitteeseen.

Me tiedämme, että tänä päivänä toisen asteen tutkinto on välttämättömyys, jotta pärjää.
Toinen aste on tämän päivän peruskoulu, ja on selvää, että jokaiselle tulee taata se, että voi
sen käydä, eikä se saa riippua siitä, onko perheellä varaa, eikä myöskään koulutusalan va-
linta saa riippua siitä, että ei ole varaa valita jotakin toista alaa, koska se on kalliimpaa.

Se, että hallituspuolueet ovat menneet nyt tämän muotoseikan taakse, on todella noloa.
Kuten tuli esiin, ei tässä voi mennä myöskään minkään vaalien taakse, sillä tällä aloitteella
toivotaan selvitystä siitä, miten se maksuton koulutus voitaisiin toteuttaa, ja vasta sen jäl-
keen seuraava hallitus tekee mahdollisia päätöksiä. Jos selvitykset tehdään jo nyt, niin sil-
loin ne päätökset on seuraavan hallituksen helpompi tehdä, ja siinä kohtaa jokainen puolue
voi päättää, mitä mieltä on. Nyt me tiedämme, että ainakin kokoomus sitä vastustaa. [Pu-
hemies koputtaa] Sen näimme tuolla rappusilla tänään, ja näyttää siltä, että keskusta ja si-
nisetkään eivät sitä kannata eivätkä perussuomalaiset.

Ensimmäinen varapuhemies Mauri Pekkarinen: Arvoisat edustajat, myönnän vielä
vastauspuheenvuoron edustaja Tanukselle.

19.25 Sari Tanus kd (vastauspuheenvuoro): Arvoisa puhemies! Aivan ensiksi suuri kii-
tos nuorille. On aivan huimaa, että he saivat tämmöisen kansalaisaloitteen aikaiseksi ja ke-
rättyä niin paljon kannattajia kuin siinä oli. Se ei todellakaan ole yksinkertainen ja helppo
asia. Allekirjoitin tämän kansalaisaloitteen jo aivan sen alkuvaiheessa, ja se oli itselleni ai-
van itsestäänselvä asia toimia näin, koska nostin näitä asioita, myös maksutonta toista as-
tetta, kirjallisessa kysymyksessäni syyskuussa 2017. Toinen aste ja sen suorittaminen on
tänä päivänä aivan välttämättömyys, ja kenelläkään se ei saisi jäädä kiinni siitä, ettei ole
riittävästi euroja, ei ole riittävästi varaa siihen.

Nyt ollaan menty muotoseikkojen taakse, ja todellakaan, niin kuin monta kertaa monet
ovat jo nostaneet sen esiin, näin ei olisi tarvinnut toimia valiokunnssa. Toisaalta ajattelen
myös tämän kansalaisaloitetyökalun puitteissa niin, että nämähän tarkastetaan ennen kuin
tulevat virallisesti esiin. [Puhemies koputtaa] Ihmettelen, minkä takia jo tarkastusvaihees-
sa ei olla nostettu tätä epäkohtaa esiin.

Ensimmäinen varapuhemies Mauri Pekkarinen: Ja nyt, ministeri, 3 minuuttia.

19.26 Opetusministeri Sanni Grahn-Laasonen: Arvoisa puhemies! Meillä ei Suomessa
saa olla sellaista tilannetta, että joltain nuoreltamme jäisi koulutus suorittamatta tai kesken
perheen varattomuuden takia. Uskon, että olemme tästä arvopohjasta samaa mieltä, ja se
on kyllä heijastunut myöskin tänään käydystä keskustelusta.

Haluan myöskin nuoria kiittää aloitteesta. Kansalaisaloitteen tekijöiden huoli toisen as-
teen koulutuksen oppimateriaalikustannuksista — eli lukiokirjoista, tietokoneista, amma-
tillisen koulutuksen kirjoista ja välineistä — on otettu hallituksessa vakavasti. Tästä syystä
hallitus päätti jo vuosi sitten kehysriihessään tuoda oppimateriaalilisän, joka täsmätoime-
12



Pöytäkirjan asiakohta PTK 165/2018 vp
na auttaa niitä nuoria, jotka ovat riskiryhmässä jäädä koulutuksen ulkopuolelle oppimate-
riaalikustannusten takia. Eduskunta on syksyllä hyväksynyt tätä oppimateriaalilisää koske-
van lain, ja se tulee voimaan syksyllä. Eli syksystä alkaen helpotusta on luvassa niiden per-
heiden nuorille, jotka apua ja tukea eniten tarvitsevat.

Oppimateriaalilisä kohdentuu niiden perheiden nuorille, joissa taloustilanne on haasta-
vin. Lisä maksetaan opintorahan yhteydessä, eikä sitä tarvitse erikseen hakea. Se on suu-
ruudeltaan 47 euroa kuukaudessa. Yhteensä lisä voi kolmen lukuvuoden aikana olla jopa se
1 400 euroa. Oppimateriaalilisä on vaikuttava ja todelliseen tarpeeseen kohdentuva toimi,
joka osaltaan varmistaa sen, ettei kenenkään kouluttautuminen jää kiinni perheen varatto-
muudesta. Oppimateriaalilisällä ratkaistaan juuri sitä ongelmaa, jonka kansalaisaloitteen
tekijätkin ovat tunnistaneet: rahasta ei saa kenenkään kouluttautuminen Suomessa jäädä
kiinni.

Sen lisäksi, että kohdennamme taloudellista tukea materiaalien hankintaan, meidän on
myöskin etsittävä ja löydettävä tapoja, miten voimme alentaa kustannuksia kautta linjan,
niin että se auttaa jokaista lukiolaista ja ammattiin opiskelevaa. Siitä syystä meillä ovat
käynnistyneet halukkaiden kuntien kanssa oppimateriaalipilotit, joilla etsitään uudenlai-
sia, innovatiivisia ratkaisuja toisen asteen oppimateriaalikustannusten alentamiseen, ihan
perinteisestä kierrätyksestä digitaalisten aineistojen yhteishankintaan. Hallitus on antanut
eduskunnalle myöskin esityksen digialvilainsäädännöstä, joka alentaa sähköisten oppima-
teriaalien verotusta. Näihin pilotteihin, jotka mainitsin, on suunnattu rahaa kaikkiaan 4
miljoonaa euroa, ja siellä on mukana 18 lukiota ja ammatillista oppilaitosta ympäri Suo-
men, ja myöskin nuoret, opiskelijat haluamme tähän työhön mukaan.

Oppimateriaalien hankkiminen kaikille toisen asteen opiskelijoille aiheuttaisi opetus- ja
kulttuuriministeriössä tehdyn virka-arvion mukaan noin 87—142 miljoonan euron kustan-
nukset. Jos meillä olisi käytössämme tällainen summa rahaa, niin kannattaisiko se käyttää
kaikkien toisella asteella opiskelevien, myös varakkaista perheistä tulevien, oppimateriaa-
liin vai esimerkiksi huomattavasti vahvempaan opiskelijoiden ohjaukseen ja tukeen? Vain
yhtenä esimerkkinä: olemme laskeneet, että 100 miljoonalla eurolla voitaisiin esimerkiksi
palkata yli 1 500 erityisopettajaa toisen asteen oppilaitoksiin. Tämä yhtenä esimerkkinä,
pohdittavaksi tässäkin keskustelussa.

Tämän hallituksen aikana koulutuksen ja työelämän ulkopuolella olevien nuorten mää-
rä on Suomessa kääntynyt selkeään laskuun. Suunta on oikea, ja töitä tämän kehityksen jat-
kamiseksi on tehtävä edelleen. Tavoitteena pitää olla, että meillä Suomessa ihan jokainen
nuori suorittaisi vähintäänkin toisen asteen tutkinnon, ja sen eteen tarvitaan sekä koulutuk-
sen uudistamista että vahvempaa tukea. 

Ensimmäinen varapuhemies Mauri Pekkarinen: Ministerin puheenvuoro antoi var-
maan aiheen vielä pieneen debattiin. Pyydän niitä edustajia, jotka haluavat käyttää vastaus-
puheenvuoron, nousemaan ylös. Tässä priorisoin sivistysvaliokunnan jäseniä.

19.30 Jukka Gustafsson sd (vastauspuheenvuoro): Arvoisa puhemies! Kiitos, että ope-
tusministeri on paikalla. No, on se luonnollistakin, mutta en tässä yhteydessä nyt oikeas-
taan suuntaa katsettani enkä moitetta opetusministerille. Tämä asiahan oli ja on eduskun-
nan käsissä, ja olennaistahan tässä nyt on se, minkä edustaja Mikkonen jo sanoi, mutta vie-
lä vahvistan: Edustaja Puumala, keskustapuolue, sanoi sanatarkasti näin, että tavallaan
syynä tämmöiseen johtopäätökseen, kahteen löysään lausumaan eikä selkeään kannanot-
13



Pöytäkirjan asiakohta PTK 165/2018 vp
toon, on, että ei halua lukita kantoja. Sen takia tämä meidän lausumaehdotuksemme koros-
taa, että valtioneuvosto laatii perusteellisen selvityksen ja ryhtyy tarvittaviin toimenpitei-
siin.

Siis te olette lukinneet kantanne — tai onko sitten niin, että kokoomus on lukinnut kan-
tansa — niin, että sanoo perusteellinen selvitys tuloksiltaan mitä tahansa, niin te olette [Pu-
hemies koputtaa] lukinneet kantanne. Tämä on minusta epäjohdonmukaista, ei viisasta,
eikä johda [Puhemies koputtaa] sen kaltaiseen tasa-arvon lisäämiseen, johon tämä kansa-
laisaloite pyrkii.

Ensimmäinen varapuhemies Mauri Pekkarinen: Edustaja Gustafsson, nyt joudun tei-
dät keskeyttämään, koska puolitoista minuuttia likimain oli mennyt. 

19.32 Tuomo Puumala kesk (vastauspuheenvuoro): Arvoisa puhemies! Hyvin harvinai-
sella tavalla joudun edustaja Gustafssonia eräästä asiasta hieman kyseenalaistamaan. Tuol-
la parlamentaarisella kokemuksella, mikä teillä on, ettekö todella ole sitä mieltä, että mak-
suton toinen aste, 150 miljoonaa, jota jotkut meistä ovat ajaneet 20 vuotta, on hallitusneu-
vottelutasoinen kysymys, jotka neuvottelut ovat kymmenen viikon päässä? Oletteko sitä
mieltä, että kuusi viikkoa ennen vaaleja eduskunta vain päättäisi, että kyllä, siihen laitetaan
150 miljoonaa? [Vastauspuheenvuoropyyntöjä] Jos te laitatte nyt käden vasemmalle puo-
lelle ja sydämenne kohdalle, niin minä oletan, että teidän vastauksenne on, että te tiedätte
hyvin, että se on hallitusneuvottelukysymys. Totta kai, niin valtavasta kysymyksestä on
kyse ja niin isosta priorisoinnista, kun siellä on ammattikoulun tilanne ja tuska, alueellinen
saavutettavuus, korkeakoulujen tilanne, perusopetuksen vahvistaminen, maksuton var-
haiskasvatus ja niin edelleen. Meidän kantamme kuitenkin on, siis keskustan kanta, syrjäy-
tyneitten nuorten takia, että 18 ikävuoteen me toisimme maksuttoman toisen asteen. Se on
ollut meiltä iso arvovalinta, mutta totta kai hallitusneuvottelukysymys.

19.33 Jukka Gustafsson sd (vastauspuheenvuoro): Arvoisa puhemies! Me sosiaalidemo-
kraatit näemme, että oppivelvollisuusiän korottaminen, laajentaminen on paikallaan. Meil-
lä on selvät tavoitteet siitä, mutta me emme halua nyt tässä yhteydessä nostaa sitä asiaa ti-
kun nokkaan, siitäkin huolimatta, että keskeiset taloustieteen tutkijat, OAJ, talousneuvos-
ton professorit ovat sitä mieltä, että se on tärkeä uudistus, joka maksaa itsensä pidemmällä
aikavälillä takaisin. Se on siis investointi, joka pitää sisällään myöskin maksuttoman toi-
sen asteen. Kysymys on loppuvaiheessa siitä, että meillä on varaa, mahdollisuus investoi-
da vaikkapa se noin 100 miljoonaa euroa toisen asteen kehittämiseen, ja se maksaa itsensä
pidemmällä aikavälillä takaisin. Sen takia minusta tämmöinen lukitsemispolitiikka ei tässä
yhteydessä ole paikallaan.

19.35 Li Andersson vas (vastauspuheenvuoro): Arvoisa puhemies! Mikäli puolue ei kan-
nata aloitteen sisältöä, on tietenkin johdonmukaista myöskin äänestää näiden valiokunnan
hallituspuolueiden lausumaesitysten puolesta, kuten esimerkiksi kokoomus, joka selvästi-
kään ei kannata universaalia, kaikille maksutonta toista astetta, mikä on tullut harvinaisen
selväksi. Sen sijaan minäkin ihmettelen tätä keskustan kantaa, koska mikäli puolue kannat-
taa sitä, mitä kansalaisaloitteessa linjataan, eli maksutonta toista astetta, niin miksi ei kan-
nata kansalaisaloitetta, kun se on eduskunnan käsittelyssä? Ainakin vasemmistoliiton kan-
nanmuodostus menee niin, että sillä ei ole väliä, onko se hallituksen esitys tai kansalaisa-
14



Pöytäkirjan asiakohta PTK 165/2018 vp
loite tai joku muu. Jos me kannatamme sitä sisältöä, niin me olemme sen kannalla ja ää-
nestämme sen puolesta isossa salissa, minkä lisäksi joku voisi jopa kokea arvokkaana sen,
että puolueet pystyvät kannattamaan kansalaisjärjestöjen, opiskelijajärjestöjen, nuorten
itse tällä tavalla eduskuntaan nostamaa aloitetta.

Ensimmäinen varapuhemies Mauri Pekkarinen:  Arvoisat edustajat, myönnän vielä de-
batin tässä vaiheessa vastauspuheenvuorot edustajille Yanar, Multala, Lindtman ja valio-
kunnan puheenjohtaja, edustaja Puumala.

19.36 Ozan Yanar vihr (vastauspuheenvuoro): Arvoisa puhemies! Me olimme tänään
monta tuntia kylmässä säässä osoittamassa mieltä sen puolesta, että jokaisella olisi yhden-
vertaiset mahdollisuudet käydä lukiota tai ammatillista koulutusta, ja kaikkihan osaavat
tässä koulutuskeskustelussa puhua kauniita, mutta kun tulee tekojen aika, silloin alkaa kie-
murtelu. Kokoomus vastasi muun muassa mielenosoituksessa, että he eivät kannata mak-
sutonta toista astetta, eivät huomisessa äänestyksessä eivätkä ensi kaudella. Eli on siis sel-
vää, että kokoomus ei kannata yhdenvertaisia opiskelumahdollisuuksia. Mitä tulee tähän
keskustan kantaan, joka on todella outo, niin se menee seuraavasti: keskusta mielenosoi-
tuksen vastauksen mukaan ei tule äänestämään tämän puolesta huomenna, mutta he kan-
nattavat ensi kaudella. [Tuomo Puumalan välihuuto] — Oman mallin mukaan, niin, tässä
on tämäntyyppinen. — Siis kuten mielenosoituksessa huudettiin, nuoret haluavat maksut-
toman toisen asteen nyt, ja jos puolueella on sellainen aikomus, [Puhemies koputtaa] että
se haluaa tällaisen läpi, niin kannattaisi äänestää huomisessa äänestyksessä.

19.37 Sari Multala kok (vastauspuheenvuoro): Arvoisa puhemies! Tässä on mielestäni
käyty ihan hyvääkin keskustelua mutta sitten osittain kyllä myös vähän harhaanjohtavaa
keskustelua siitä, mistä on kyse, ja haluan nyt sanoa sen vielä tähän, että ei ole mielestäni
oikein sanoa myöskään, että me vastustamme tätä. Mielestäni tämän aloitteen tavoite on
erinomainen, juuri se, että kenenkään mahdollisuudet koulutuksessa etenemiseen eivät saa
johtua lompakon paksuudesta. Mutta kun me tiedämme, että 11 prosenttia nuorista ei saa-
vuta riittävää luku- ja kirjoitustaitoa ja 14 prosenttia nuorista ei saavuta riittäviä matemaat-
tisia taitoja pärjätäkseen toisella asteella tai elämässä ylipäänsä, niin me katsomme, että on
muita keinoja, jotka ovat ensisijaisia sen tavoitteen saavuttamiseen, että kaikilla nuorilla
olisi toisen asteen tutkinto. Sen vuoksi edustaja Puumalan täällä toteamat asiat ovat mie-
lestäni täysin paikkansa pitäviä, ja sen sijaan edustaja Mikkosen toteama, että nyt ei muka
sitouduttaisi siihen, että maksuttomuus toteutetaan, ei pidä paikkaansa, sillä niinhän ni-
menomaisesti tässä lausumassa todetaan, [Puhemies koputtaa] että ”maksullisuuden pois-
tamiseksi”, ja siihen siinä sitoudutaan silloin.

19.38 Antti Lindtman sd (vastauspuheenvuoro): Arvoisa puhemies! Minusta tässä nyt on
tullut harvinaisen selväksi tämä tilanne. Opetusministeri käytti tuossa puheenvuoron, jos-
sa kävi ilmi selvästi se, että hän mieluummin menee tällä tukilinjalla eikä tue eikä kannata
tämän aloitteen sisältöä, ja samansuuntaisesti edustaja Multala. Minusta se on sinänsä re-
hellistä, että kokoomus sanoo tämän ääneen. 

Se, mikä tässä on nyt kysymys, on se, että onko jälleen kerran tilanne se, että vain yksi
puolue, kokoomus, pitää tosiasiassa eduskunnan enemmistöä panttivankina. Tässä kyllä
katse kohdistuu vähän myös keskustaan: kun kokoomuksesta on tosiasiassa jo irtaantunut
15



Pöytäkirjan asiakohta PTK 165/2018 vp
sote-rintamasta ja sinisistä on irtaantunut sote-rintamasta, niin, arvoisat keskustalaiset vel-
jet ja sisaret, eikö tässä olisi nyt paikka tehdä päätös tasa-arvon ja yhdenvertaisuuden puo-
lesta, sen puolesta, että huomenna on aidosti paremmin, ja äänestää tämän tavoitteen puo-
lesta? Silloinhan se on jo valmiiksi rullattu sinne hallitusneuvotteluita varten, ketkä tahan-
sa siellä olisivat.

Ministeri, pääkaupunkiseudun kunnat ovat esittäneet, [Puhemies koputtaa] että tehtäi-
siin maksuttoman toisen asteen kokeilualue, [Puhemies koputtaa] ja teidän puoluetoverin-
ne ja -veljenne ovat siellä samaa mieltä. [Puhemies koputtaa] Eikö tämäkään edes saa avaa-
maan sydäntä tälle aloitteelle?

Ensimmäinen varapuhemies Mauri Pekkarinen: Edustaja Lindtman, aika on päättynyt.
— Arvoisat edustajat, kun huomaan kritiikkiä siellä, että puheenvuoroja ei kaikille tule,
niin totean, kuinka monta puheenvuoroa ryhmittäin on pidetty: keskusta 3, kokoomus 2, sd
7, vihreät 4, vasemmisto 3, RKP 1 ja KD 2 vastauspuheenvuoroa tässä debatissa, mitä täs-
sä asiassa on käyty. — Vastauspuheenvuoro, valiokunnan puheenjohtaja, edustaja Puuma-
la.

19.40 Tuomo Puumala kesk (vastauspuheenvuoro): Arvoisa puhemies! Keskustan kan-
ta, jos se jäi jollekin vielä epäselväksi, ei ole aivan yksi yhteen tuon kannan kanssa, mikä
tuossa kansalaisaloitteessa on. Siinä esitetään siis maksutonta toista astetta kauttaaltaan,
kustannukset siellä 100—150 miljoonan euron välissä. Meidän vaaliohjelmamme, jonka
tekemisestä olen vastannut, lähtee siitä, että toisimme oppioikeusmallin 18 ikävuoteen
saakka — aina ohjaus eteenpäin kansanopistoon, pajatoimintaan, niin että 18 ikävuoteen
asti oppioikeus säilyy ja siihen saakka se olisi maksutonta, siis siihen saakka, kun täyttää
18 vuotta. Eli se on se kanta, jota edistämme vaaleissa, ja toivottavasti pääsemme edistä-
mään sitä hallituksessa niiden jälkeen.

Mielestäni tämä nuorten tilanne on kyllä tässä nyt valtavan hyvä. Harvoin on niin, että
suoraan kansalaisaloitteen jälkeen päästään kymmenen viikon päästä siihen tilanteeseen,
että kaikki maan puolueet ottavat kantaa ja tämä 20 vuotta, enemmänkin, valmistelussa ol-
lut asia joko toteutuu tai jätetään toteuttamatta. [Puhemies koputtaa] Ja täällä on nyt valta-
van moni puolue antanut tähän lupauksen, elikkä mehän seuraamme sitten, pidetäänkö lu-
pauksista kiinni.

Ensimmäinen varapuhemies Mauri Pekkarinen: Myönnän vielä vastauspuheenvuoron
sivistysvaliokunnan jäsenelle, edustaja Elorannalle, ja sen jälkeen puhujalistasta löytyy
edustaja Multala.

19.41 Eeva-Johanna Eloranta sd (vastauspuheenvuoro): Kiitos, arvoisa puhemies!
Tämä kansalaisaloite on todellakin paikallaan. Ei voi olla oikein, että vaikka YK:n lapsen
oikeuksien sopimus ja meidän perustuslakimme turvaavat jokaisen lapsen oikeuden kou-
lutukseen varattomuuden sitä estämättä, niin siitä huolimatta lukion ja ammatillisen kou-
lutuksen kustannukset voivat olla tällä hetkellä monille nuorille kohtuuttoman kalliita. Yk-
sikin nuori, joka keskeyttää opintonsa tai vaihtaa alaa sen takia, että kustannukset ovat liian
kalliita, on todellakin liikaa.

Minä haluan vedota teihin kollegoihin. Elikkä tässä opposition vastalauseessa todella-
kin yhdytään aivan sanasta sanaan tämän kansalaisaloitteen tekstiin, ja meillä kaikilla on
16



Pöytäkirjan asiakohta PTK 165/2018 vp
mahdollisuus tehdä tällainen hyvä tulevaisuuslinjaus. Ja toivon, että kun äänestys aika-
naan koittaa, niin voitte, kaikki edustajat, olla tämän opposition vastalauseen kannalla.

19.42 Sari Multala kok: Arvoisa puhemies! On hyvä, että vihdoin, pikkuhiljaa tässä on
päästy keskustelemaan sisällöstä. Mutta kun täällä edelleen joillekin edustajillekin tuntuu
olevan epäselvää, minkä vuoksi ja mihin muotoseikkaan tämä asia periaatteellisesti kaatui
ja mitä meidän mahdollisesti pitäisi sitten muuttaa tässä meidän kansalaisaloitejärjestel-
mässämme, niin luen nyt suoraan täältä vastauksen kysymykseen, kun tästä oikein spesi-
fisti halusin kysyä: Tämä maksuton toinen aste -kansalaisaloite ei sisällä lakiehdotusta
vaan ehdotuksen selvitystyöhön ja lainvalmisteluun ryhtymisestä. Siis jos olisi ollut pykä-
lämuutosehdotuksia, sellaiseen valiokunta olisi voinut halutessaan tehdä muutoksia, mutta
toimenpidealoitteena tehdyn kansalaisaloitteen valiokunta voi ehdottaa vain sellaisenaan
hyväksyttäväksi taikka hylättäväksi. Sen vuoksi nyt siis olemme puhuneet täällä enimmäk-
seen näistä lausumista, kuten edustaja Puumala tuossa alkupuheenvuorossaan hyvin selos-
ti mielestäni, mutta täällä oli vielä joillakin vääriä käsityksiä tästä, että mistä oli kyse.

Arvoisa puhemies! Mahdollisuuksien tasa-arvo on suomalaisen koulutuksen kulmakivi.
Perustuslain mukaan vallan on turvattava jokaiselle yhtäläinen mahdollisuus saada kyky-
jensä ja erityisten tarpeidensa mukaisesti myös muuta kuin perusopetusta sekä kehittää it-
seään varattomuuden sitä estämättä. Ei siis kenenkään koulutuspolku voi katketa heikon ta-
loudellisen aseman takia, ja tästä meidän julkisen vallan olisi pidettävä kiinni.

Nyt tässä käsittelyssämme oleva kansalaisaloite vaatii eduskunnan tekemään kattavan
selvityksen toisen asteen kustannuksista ja ryhtymään lainsäädäntötoimenpiteisiin, jotta
toinen aste olisi maksuton aidosti jokaiselle. Jo tällä hetkellä opetus Suomessa on maksu-
tonta aina perusasteelta korkea-asteelle. Opiskelijoilta ei voida periä maksuja opetuksesta
tai evätä oikeutta osallistua opetukseen, mikäli ei ole vaadittuja oppimateriaaleja. Huoles-
tuttavat esimerkit siitä, että osallistuminen oppitunneille on kielletty, mikäli kirjat eivät ole
olleet vaaditut, ovat lähtökohtaisesti lainvastaisia tilanteita, joihin on puututtava.

Kansalaisaloite nostaa esille tärkeän huolen. Mielestäni arvostusta kansalaisaloitteen te-
kijöitä kohtaan osoittaa se, että päätimme sivistysvaliokunnassa ottaa aloitteen käsitte-
lyymme, kuulla laajasti asiantuntijoita ja laatia asiasta mietinnön, jotta suuri sali saisi asian
käsiteltäväkseen.

Sivistysvaliokunta esittää mietinnössään yksimielisesti kahta lausumaa, joista toisen
mukaan eduskunta edellyttäisi, että opetus- ja kulttuuriministeriö huolehtii siitä, että toisen
asteen koulutuksen järjestäjille laaditaan ohjeistus, jossa koulutuksen järjestäjille tähden-
netään tarvetta tiedottaa arvioitujen oppimateriaalikustannuksen määrästä sekä keinoista,
joilla nämä kustannukset voidaan kattaa tai mahdollisesti välttää.

Arvoisa puhemies! Tämä hallitus on myös jo tehnyt paljon asian hyväksi. Oppimateri-
aalikustannuksen alentamiseksi on tässä salissa hyväksytty opintotukilain muutos, joka
mahdollistaa oppimateriaalilisän pienituloisille perheille. Lisäksi opetusministeri Grahn-
Laasosen johdolla on käynnistetty pilotit, joilla koulutuksen järjestäjät pyrkivät vähentä-
mään opiskelijoille toisella asteella koituvia kustannuksia. On aika ihmeellistä, että yli-
opisto-opinnot voi käytännössä suorittaa lähes ilman tai jopa täysin ilman kirjoja mutta lu-
kiossa ne edelleen monesti vaaditaan.

Valiokunnan toisessa lausumassa edellytetään, että valtioneuvosto seuraa ja arvioi toi-
sen asteen opiskelijoille opinnoista aiheutuvien kustannusten kehitystä otaen huomioon
17



Pöytäkirjan asiakohta PTK 165/2018 vp
oppimateriaalilisä ja opiskelijoiden oppimateriaalikustannusten alentamiseksi käynniste-
tyt hankkeet sekä tekee tarvittaessa ehdotukset jatkotoimenpiteiksi.

Näistä piloteista saamme kokemuksia vuoden 2020 aikana, samoin kuin oppimateriaa-
lilisän kohdentumisesta. Tämä oppimateriaalilisän määräraha on arviomääräraha, eli sitä
käytännössä myönnetään sitä mukaa kuin sen piiriin tulevia opiskelijoita tulee. Eli sitä
saattaa kulua myös enemmän tai vähemmän kuin mitä siihen myönnetyt rahat ovat.

Kuten jo tuossa aiemmassa puheenvuorossani totesin, se, mikä on nostettu mahdollisek-
si haasteeksi oppimateriaalilisän kohdalla, on se, että se on kuukausittainen tuki opintotu-
en yhteydessä, jolloin mahdollisesti näitä suurempia hankintoja — joita tulee opintojen
aloitusvaiheessa esimerkiksi tietokonetta hankittaessa tai ammatillisella puolella mahdol-
lisesti ammattivälineitä hankittaessa — saattaa silti olla haasteellista pystyä toteuttamaan
kerralla, joten ainakin omasta puolestani totean, että on mahdollista pohtia sitä, voisiko tätä
oppimateriaalilisää kehittää.

Tällä hallituskaudella on valitettavasti jouduttu tekemään myös paljon ikäviä säästöjä.
Kuitenkin se, mihin ei ole koskettu, on peruskoulu. Ja toivoisin, että nyt kun meillä on tie-
dossa se, kuinka suuri osa peruskoulun päättävistä ei saavuta toiselle asteelle tarvittavia tie-
toja ja taitoja, niin voisimme seuraavalla hallituskaudella pureutua tähän ongelmaan.

19.48 Li Andersson vas: Arvoisa puhemies! Todettakoon se nyt vielä kerran selvästi, eli
tämä kansalaisaloite kaatui hallituspuolueiden vastustukseen, ei mihinkään muuhun.

Me emme myöskään tarvitse mitään uusia selvityksiä siitä, mitä opiskelu toisella asteel-
la maksaa, koska sitä on jo selvitetty. Se, mitä me sen sijaan olisimme tarvinneet päätök-
senteon pohjaksi, on selvityksiä siitä, millä tavalla toisen asteen maksuttomuus voidaan to-
teuttaa, aivan kuten kansalaisaloitteen tekijät omassa aloitteessaan esittävät, ja toisin kuin
täällä on väitetty, tämä kansalaisaloite ei tosiaankaan sido mihinkään tiettyyn tapaan to-
teuttaa toisen asteen maksuttomuus. Siellä ei puhuta oppivelvollisuusiän pidentämisestä,
siellä ei puhuta mistään tietystä hankintamenetelmästä, siinä ainoastaan pyydetään puolu-
eita sitoutumaan toisen asteen maksuttomuuteen kaikille opiskelijoille, ja tämä ei siis kai-
kille puolueille Suomen eduskunnassa selvästikään käy.

Suomessa ollaan totuttu ylpeilemään meidän koulutusjärjestelmällä ja koulutuksella, ja
äskeisessä edustaja Multalan puheenvuorossa kuultiin taas kerran puhetta siitä, kuinka
opiskelu Suomessa on maksutonta kaikilla koulutusasteilla. No, ongelmahan on se, että se
ei ole sitä. Juuri siitä syystä tämä kansalaisaloite on tehty. Eli toisin kuin esimerkiksi muis-
sa Pohjoismaissa, toisella asteella opiskelijoilta edellytetään sitä, että he kustantavat opis-
keluvälineet ja -materiaalit itse — asia, joka tulee monelle perheelle yllätyksenä, kun huo-
mataan, että nämä kustannukset voivat nousta jopa tuhansiin euroihin koko koulutuspolun
aikana.

Tämän lisäksi erityisesti lukiopuolella mielestäni on perin outoa, että myöskin itse tut-
kinnon suorittaminen on maksullista. Eli ylioppilastutkinnon suorittamisesta peritään niin
perus- kuin koekohtaisia maksuja siitä huolimatta, että sanotaan, että koulutus Suomessa
on maksutonta.

Toinen outous on se, että 18 vuotta täyttäneiden opiskelijoiden, myös toisella asteella,
odotetaan nostavan opintolainaa täysimääräisesti ennen kuin he voivat saada toimeentulo-
tukea. Mikäli siis on kyse pienituloisesta taustasta tulevasta opiskelijasta, pitäisi hänen siis
yhteiskunnan mielestä nostaa tuhansia euroja velkaa, ennen kuin on mahdollista saada so-
siaaliturvaa välttämättömiin menoihin ja toisen asteen tutkinnon suorittamiseen. Minusta
18



Pöytäkirjan asiakohta PTK 165/2018 vp
tuntuu, että tämäkin on asia, joka ei ole monen päättäjän tiedossa, kun toistuvasti kuulee
puheenvuoroja, joissa ikään kuin ohjataan nuoria sosiaalitoimen luukulle. Minun mieles-
täni ehdottomasti, jos haluamme pitää huolta siitä, että jokainen nuori Suomessa suorittaa
toisen asteen tutkinnon, pitäisi mahdollistaa se, että toisella asteella on mahdollista saada
sosiaaliturvaa ilman tätä vaatimusta opintolainan nostamisesta, kun kyse on pienituloises-
ta opiskelijasta tai pienituloisesta taustasta tulevasta henkilöstä.

Kuten tämän päivän keskustelun perusteella on käynyt ilmi, näkemyseroja siis on. Sa-
noisin itse, että keskeisin näkemysero on tämä aika klassinen näkökulmien vastakkainaset-
telu, jossa oikeisto painottaa köyhille erikseen suunnattuja tukitoimia. Eli kun oikeiston
mielestä rahaa käytetään järkevästi, niin se käytetään erikseen köyhille suunnatuilla tuki-
toimilla, kun taas vasemmisto, erityisesti silloin kun puhutaan koulutuspolitiikasta, myös-
kin historiallisesti on painottanut universalismin periaatetta. Ja juuri universalismin peri-
aate on se, jonka mukaan me olemme koulutusjärjestelmää Suomessa perinteisesti kehittä-
neet, minkä seurauksena meillä on kaikille maksuton koulutus peruskoulussa, enkä minä
ymmärrä, miksi tämän maksuttomuuden periaatteen laajentaminen toiselle asteelle on niin
outo ajatus niin monille, kun se toimii aivan hyvin siellä peruskoulussa, eikä kukaan siellä
valita siitä, miksi nämä vuorineuvosten lapset pääsevät maksutta peruskouluun opiskele-
maan.

Sitten mitä tulee tähän keskustan malliin, niin tavallaan ihmettelen myöskin logiikkaa
siinä kohtaa, että se ikään kuin katkaistaisiin 18 ikävuoteen. Siis silloin me olisimme tilan-
teessa, jossa koulut, siis sama taho, joka päättää siitä, mitä opiskelumateriaaleja käytetään,
myöskin olisivat vastuussa niiden hankinnasta. Sitä pystyttäisiin tekemään huomattavan
paljon isommilla volyymeillä kuin mitä perheissä pystytään tekemään, jolloin aina oste-
taan ne yksittäiset kirjat tai työvälineet, mitä tarvitaan. Mutta sitten tämä periaate yhtäkkiä
lopetettaisiin siinä kohtaa, kun opiskelija täyttää 18, eli mikäli on lukion neljässä vuodessa
suorittava oppilas, niin hän sitten ostaisi itse tietyille kursseille ne kirjat, mitkä kaikki muut
saavat koulun kautta. En minä ymmärrä logiikkaa myöskään siinä mallissa.

Tämän universalismin periaatteen sijaan meille on nytten hallituspuolueiden toimesta
tarjottu oppimateriaalilisää yhtenä ratkaisuna tähän ongelmaan. No, tietenkin voi ajatella
niin, että joka ikinen lisäeuro, mitä saadaan valmiiksi liian matalaan opintotukeen, on aina
tervetullut, ja minä luulen kyllä, että tämä oppimateriaalilisä ikään kuin hieman helpottaa
arkea pienituloisten opiskelijoiden kohdalla, koska se tuo kuitenkin tavallaan kuukausit-
taista lisärahaa näihin arkisiin menoihin. Mutta ratkaisuksi tähän nyt käsittelyssä olevaan
ongelmaan se ei toimi, muun muassa sen takia, että se on kohdennettu rajatulle joukolle.
Siinä on vain yksi tuloraja, eli jos vanhempien tulot ylittyvät muutamilla kympeillä tai sa-
tasilla, niin lapset menettävät sitten tuen sataprosenttisesti. Ennen kaikkea nämä kustan-
nukset opiskelumateriaaleista tulevat yleensä kerralla suurina, kun tuki nyt on jaoteltu pie-
nenä jokaiselle kuukaudelle.

Loppukaneetiksi vielä: minun mielestäni tämän ei pitäisi olla mikään mahdoton tehtävä
Suomen kaltaiselle vauraalle sivistysvaltiolle, jossa pidetään opiskelua korkeassa arvossa
ja jossa kuitenkin kaikki puolueet sanovat, ettei haluta, että kenenkään nuoren opinpolku
katkeaa jo toisella asteella rahanpuutteen takia. Näitä kauniita puheita ollaan jo kuultu [Pu-
hemies koputtaa] paljon kaikilta. Se, mikä nyt puuttuu, on ne käytännön ratkaisut, joilla ai-
dosti toteutetaan tämä kaikkien osalta.
19



Pöytäkirjan asiakohta PTK 165/2018 vp
19.55 Merja Mäkisalo-Ropponen sd: Arvoisa puhemies! Debattipuheenvuorossa mai-
nitsin jo Itä-Suomen lukiolaisilta saamani viestin. Heidän puheenjohtajansa Veera Ursin
kirjoitti vielä viestissään minulle seuraavasti: ”Maksuton toinen aste vahvistaisi koulutuk-
sen tasa-arvoa ja olisi selvä viesti yhteiskunnalta, että jokaisen nuoren tulisi suorittaa vä-
hintään toisen asteen tutkinto. Toivomme eduskunnalta löytyvän tahtotilaa edistää koulu-
tustason nostamista tämän aloitteen kautta.” Veera lopettaa viestinsä minulle toteamalla:
”Oppimateriaalien maksullisuus eriarvoistaa nuoria ja voi aiheuttaa esimerkiksi syrjäyty-
mistä, uupumista ja mielenterveysongelmia. Tätä ei varmasti kukaan halua.”

Arvoisa puhemies! Olen keskustellut useamman nuoren kanssa tästä asiasta ja pyytänyt
heitä itseään kertomaan, miksi tämä asia on heille tärkeä. Nuoret korostavat, että oppima-
teriaalien hinnat aiheuttavat monille nuorille ja heidän perheilleen taloudellista ahdinkoa ja
stressiä. On myös nuoria, joiden vanhemmat eivät kustanna toisen asteen opintoja lain-
kaan. Tällöin on suuri todennäköisyys, että halusta huolimatta koulu jää kesken.

Erityisesti pienillä paikkakunnilla asuville haasteena on hyvin usein se, että opiskelujen
perässä täytyy muuttaa pois kotoa tai yrittää käydä koulussa kotoa käsin useiden kymme-
nien kilometrien takaa, mikä lisää merkittävästi koulupäivän pituutta sekä aiheuttaa lisä-
kustannuksia ja tekee opiskelusta nopeasti hyvin rankkaa. Tällä hetkellä nuorten jaksami-
nen on muutenkin koetuksella ja uupuminen huolestuttaa, kun opiskelu sekä aikuistumi-
nen itsessään aiheuttavat stressiä ja huolta.

On yllättävän paljon nuoria, joilta jää esimerkiksi lukiokursseja suorittamatta vain siksi,
että ei ole varaa kalliisiin oppimateriaaleihin. Tässä suora lainaus eräältä lukiolaiselta, hän
kirjoitti minulle näin: ”Rahaa menee tosi paljon kirjoihin ja ahdistaa kysyä vanhemmilta
rahaa niihin, kun tiedän, ettei meillä muutenkaan jää ylimääräistä rahaa mihinkään. Usein
pitää kääntyä sukulaisten puoleen, kun ei vaan yksinkertaisesti ole varaa tarvittaviin kirjoi-
hin. Yleensä myös jakson alkuun mennessä en ole saanut kaikkia kirjoja hankittua, joten
ensimmäiset tunnit pitää pärjätä ilman kirjaa, ja moni opettaja ei tästä pidä. Tällöin tehtä-
vien tekeminen ja opiskelu ylipäänsä on hankalaa ja melko tehotontakin. Opintotukea saan,
mutta yli puolet siitä menee bussikorttiin, ja sen jälkeen, kun ostat vielä yhden kirjan, niin
eipä siitä jää juurikaan mihinkään muuhun ja rahatta ollaan loppukuukausi.”

Tähän haluan lukea myös erään lukiolaisen äidin viestin, eli suora lainaus saamastani
viestistä: ”Minulle ja monelle muullekin vähävaraiselle perheelle nuorten kouluttaminen
alkaa olla jo mahdotonta. Kirjat ovat kalliita ja lukiossa niitä on ostettava jokaisella jaksol-
la keskimäärin kuusi plus muut opiskeluvälineet. Lukio maksaa kirjojen osalta noin 2 000
euroa ja tietokonekin on ehdoton hankkia tämän päälle. Heti ensimmäisessä jaksossa ajat-
telin, että tyttäreni lukion käynti täytyy lopettaa, kun raha ei riitä edes välttämättömiin elä-
misen menoihin. On erittäin noloa pyytää sukulaisia avuksi tyttären kirjakustannuksiin,
mutta ilman heidän apuaan tämä olisi mahdotonta. Olen onnekas äiti, kun lapsellani on
mummit, ukit ja kummit, jotka haluavat ja pystyvät auttamaan. Monella ei ole sukua aut-
tamassa, ja eihän se heidän tehtävä olisikaan. Aina kun yhden jakson kirjat on saatu haalit-
tua kasaan, alkaa stressi jo seuraavasta jaksosta. Minulla on vielä kaksi nuorempaa lasta, ja
voi olla, että kannustan heitä halvempiin vaihtoehtoihin, vaikka heilläkin olisi halua ja ky-
kyä mennä lukioon opiskelemaan. En tiedä, onko muutkaan vaihtoehdot halvempia, mutta
kurjaa on, että joudun edes ajattelemaan näin. Kyllä toinen aste saisi olla ilmainen kaikille
nuorille. Pienituloisille opiskelijoille suunnatut tuet eivät poista sitä tosiasiaa, että koulu-
tuksen kustannukset vaikuttavat koulutusvalintoihin. Näin ei saisi olla. Vähävaraisille
20



Pöytäkirjan asiakohta PTK 165/2018 vp
suunnatut tuet eivät kuulosta minusta hyvältä.” Näin siis lukiolaisen äiti, jolla on vielä kak-
si nuorempaa lasta odottamassa.

SDP kannattaa oppivelvollisuuden pidentämistä 18 vuoteen. Se olisi erinomainen tule-
vaisuusinvestointi ja takaisi kaikille nuorille yhdenvertaiset mahdollisuudet valita halua-
mansa koulutuspolku. Toisaalta oppivelvollisuuden pidentäminen ei tarkoittaisi pelkäs-
tään koulun penkillä istumista. Se voisi olla myös työkokeilua, valmentavaa koulutusta,
työpajatyöskentelyä, oppisopimuskoulutusta, jopa kuntoutusta. Pääasia, että toiminta olisi
oppimista tukevaa ja tavoitteellista. 16-vuotiaan jättäminen oman onnensa nojaan on lähes
heitteillejättö.

Arvoisa puhemies! Oppivelvollisuusiän pidentämisen hyödyistä on myös tieteellistä
näyttöä. Talouspolitiikan arviointineuvoston mukaan oppivelvollisuusiän nosto 18 vuo-
teen nostaisi merkittävästi toisen asteen tutkinnon suorittavien osuutta ikäluokasta ja tämä
tuottaisi merkittävää hyötyä kyseessä olevien henkilöiden työllisyydelle ja tuloille. Tämä
näkyy pitkällä aikavälillä myös julkisen talouden tilan paranemisena. Oppivelvollisuuden
nosto olisi suoraviivainen, hyvin kohdentuva sekä kustannustehokas tapa parantaa koulu-
tuksen ulkopuolelle jäävien työmarkkina-asemaa. Hyvä, että lähes kaikki puolueet, kokoo-
musta lukuun ottamatta, tuntuvat olevan tästä asiasta samaa meiltä.

20.01 Ritva Elomaa ps: Arvoisa puhemies! On hieno suoritus saada kansalaisaloite tästä
tärkeästä asiasta eduskuntakäsittelyyn. Hatunnostoni kaikille aloitetta tukeneille ja myös
sen alullepanijoille. Suomalaisen koulutus- ja koulujärjestelmän vahvuus on perinteisesti
ollut tarjota mahdollisuus kouluttautua ja hankkia tutkinto kaikille perhetaustasta huoli-
matta. Kansalaisaloitteessa perustellaan toisen asteen koulutuksen maksuttomuutta muun
muassa opintojen keskeyttämisen kautta. Osalla keskeyttäneistä rahanpuute on vaikutta-
nut päätökseen. Se on totta. Keskeyttämisen taustalla oleva syiden kirjo on kuitenkin hy-
vin laaja. Amisbarometrin perusteella opiskelumotivaatio, oppimisvaikeudet ja hyvinvoin-
tiin liittyvät haasteet ovat opiskelijoiden itsensä mukaan painavimmat syyt opintojen kes-
keyttämisen harkintaan. Rahahuolet tulivat sijalle seitsemän mutta ovat myös merkittävä
syy.

Me perussuomalaiset olemme kantaneet suurta huolta tämän vuosituhannen aikana teh-
tyjen mittavien koulutusleikkausten vaikutuksista opiskelijoihin. Kannatamme oppilaiden
ja opiskelijoiden tarpeista lähtevää kokonaisvaltaista uudistamista koulutukseen aina pe-
rusopetuksesta alkaen. Esimerkiksi toisen asteen opintojen kohdalla peräänkuulutamme
riittävää lähiopetusta, tukea oppimisvaikeuksista kärsiville, riittävän pieniä opetusryhmiä,
joustavaa koulumatkatukea sekä huolehtimista opiskelijoiden henkisestä ja fyysisestä hy-
vinvoinnista. [Jukka Gustafsson: Mutta ette yhtyneet vastalauseeseen! Nämä on korulau-
seita vaan!] Viime hallituskaudella, myös tällä hallituskaudella ja jopa sitä ennen, koulu-
tusleikkaukset ovat olleet valtavia — valtavia. Oppositiossa kun olemme, olen miettinyt,
mikä vastuu meillä, ja myös hallituspuolueilla, on, varsinkin kun vaalien lähestyessä lu-
paamme, monet puolueet, kaikille kaikkea, on sitten kysymys eläkeläisistä, opiskelijoista,
työttömistä, yrittäjistä, työssä käyvistä. Lupaamme helposti kaikkea hyvää. Muistammeko
vaalien jälkeen lupauksemme? Emme tiedä, mitkä puolueet ovat hallituksessa, joten näistä
lupauksista pitää myös vastata. Tämä askarruttaa, ja toivonkin, että vastuuta puheista kan-
netaan myös vaalien jälkeen.

Perussuomalaiset ovat todella ottaneet tämän kansalaisaloitteen vakavasti, ja koska sii-
nä on paljon allekirjoittaneita, se tarkoittaa sitä, että huoli on suuri ja nämä lukion ja am-
21



Pöytäkirjan asiakohta PTK 165/2018 vp
mattikoulujen maksut ovat niin korkeita, että ne voivat vaikuttaa ja varmasti vaikuttavat-
kin myös keskeyttämisiin. Siksi perussuomalaiset ehdottavat lausumaa: ”Eduskunta edel-
lyttää, että hallitus antaa eduskunnalle vuoden 2019 loppuun mennessä selonteon toisen as-
teen koulutuksen kustannusten vaikutuksista opiskeluun ja julkiseen talouteen ja erityises-
ti vähävaraisten nuorten mahdollisuuteen opiskella toisen asteen tutkinto.”

Tämä asia täytyy selvitellä loppuun asti, ja seuraava hallitus päättää sitten, onko toinen
aste maksutonta. — Kiitos.

20.05 Touko Aalto vihr: Arvoisa puhemies! Kuten tuossa aikaisemman keskustelun yh-
teydessä kävi viimeistään ilmi, kansalaisaloite ei kaatunut sivistysvaliokunnassa muoto-
seikkaan, se kaatui hallituspuolueiden vastustukseen. Minusta sivistysvaliokunnan pu-
heenjohtaja, keskustan kansanedustaja Puumala, toi keskustan kannan ihan hyvin esiin.
Keskusta kannattaa hieman erityyppistä mallia, ei täysin kansalaisaloitteen sisältöä. Ko-
koomuksella on omat perusteensa. Sinisistä en nyt tiedä tällä hetkellä.

Mutta tahdon tässä yhteydessä antaa valtavan kiitokseni ja kunnioitukseni niille nuoril-
le, jotka ovat olleet viemässä tätä kansalaisaloitetta eteenpäin. 53 000 allekirjoitusta ei ole
mikään pikkujuttu. Se vaatii vahvaa sitoutumista, ja siksi olikin erittäin valitettavaa, että
aluksi käytettiin tätä muotoseikkaa niin voimakkaasti jopa tekosyynä, ja se antaa aivan
väärän signaalin siitä, miten eduskunta kuulee kansalaisten ääntä.

Moni nuori oli seuraamassa tänään tätä keskustelua lehtereillä — muutama siellä taitaa
löytyä vieläkin. Veikkaan, että aika moni on myös verkkolähetysten kautta täällä seurana.
Kiitoksia siitä.

Tänään nuoret myös kokoontuivat eduskunnan edessä, eduskunnan portailla osoitta-
maan mieltään, koska tämä tärkeä kansalaisaloite hylättiin sivistysvaliokunnan käsittelys-
sä. Kuten kävi ilmi, aloitetta olisi voinut edistää, jos tahtoa olisi ollut, ja tahtotilasta todis-
teena on tämä opposition — lähes yhtenäisen opposition, vain perussuomalaiset puuttuvat
— lausuma, jossa yhdytään tämän kansalaisaloitteen keskeisimpään sisältöön, maksutto-
maan toiseen asteeseen kaikille.

Tämän kansalaisaloitteen tavoite on ehdottoman kannatettava, sillä suomalaisista nuo-
rista 15 prosenttia ei ole suorittanut toisen asteen tutkintoa 25 ikävuoteen mennessä. Lisäk-
si Pelastakaa Lapset ry:n kyselyn mukaan kävi ilmi, että toisen asteen opintojen kustannuk-
set ovat aiheuttaneet taloudellisia haasteita lähes 60 prosentille oppilaista. Kuten tiedetään
myös tilastoista, ne kertovat karua kieltään siitä, että osa on joutunut keskeyttämään opin-
tonsa tästä syystä. Eikä ihme, sillä esimerkiksi lukion kirjat saattavat maksaa yli 2 000 eu-
roa nuorelle, ja tähän päälle, totta kai, tulee kaikki normaali harrastustoiminta, sosiaalinen
toiminta. Samaan aikaan ammattikouluissa on jo haasteita 190 miljoonan euron leikkauk-
sista ja amisreformin yhteydessä tapahtuneesta työelämävaltaisesta oppimisesta. Se on vai-
keata, kun lähiopetusta on vielä leikattu, ja nyt tilanne vaikeutuu entisestään, kun monia
oppimateriaaleja ei ole varaa hankkia.

Minun oikeustajuni lähtee siitä, että kenenkään opintojen aloittaminen tai opintojen lop-
puun saattaminen ei voi jäädä kiinni vanhempien lompakon paksuudesta. Sivistysyhteis-
kunnassa kaikilla täytyy olla samat mahdollisuudet päästä täyteen potentiaaliinsa.

Talousvaliokunnassa olemme keskustelleet paljon siitä samasta asiasta, mistä olin muun
muassa Sitran kanssa eilen keskustelemassa. Edustaja Torstikin oli paikan päällä. Puhut-
tiin elinikäisestä oppimisesta, jatkuvasta oppimisesta. Fakta on se, että tulevaisuuden työ-
markkinoilla ei enää pärjää pelkällä peruskoulupohjalla. Jokaiselle nuorelle on taattava
22



Pöytäkirjan asiakohta PTK 165/2018 vp
paikka toisen asteen opinnoissa, ja näistä opinnoista on tehtävä aidosti maksuttomia ihan
jokaiselle nuorelle.

Edustaja Gustafsson puhui aikaisemmin täällä salissa siitä, että maksuton toinen aste on
jopa sijoitus. Menisin vielä vähän pidemmälle ja sanoisin, että maksuton toinen aste on
jopa säästötoimenpide, koska niin kalliita ovat ne kustannukset, jos ihmiset eivät saa val-
miuksia työelämään, ylipäätään elämään — niin suuria ovat ne kustannukset. Suomella ei
näin pienenä kansakuntana ole varaa menettää yhdenkään ihmisen täyttä potentiaalia.
Kaikki mahdollinen on tehtävä, jotta osaaminen vahvistuu. Osaaminen on kaikkein suurin
henkinen pääomamme tässä maassa. Siksi sanon myös, että maksuttomuus on sijoitus, joka
lisää työllisyyttä, parantaa nuorten hyvinvointia sekä ehkäisee syrjäytymistä lisäten yhden-
vertaisuutta.

Tänään asiaa on käsitelty. Tänään on käsitelty ja huomenna äänestetään. Minä, vihreä
ryhmä ja varmasti suurin osa oppositiosta tulemme äänestämään tämän kansalaisaloitteen
puolesta.

Ja aivan loppuun tahdon tuoda esiin sen, että aika moni taho, joka tähän aloitteeseen ei
ole lähtenyt mukaan, on tuonut esiin kysymyksen siitä, että mistä nuo kustannukset. No, tä-
nään aikaisemmin aika moni ihminen on seurannut lehtereillä ja odottanut tätä keskustelua
tästä kansalaisaloitteesta, ja osa saattoi kuulla myös keskustelun muun muassa osakesääs-
tötilistä. Osakesäästötili tarkoittaa 160 miljoonan euron verotuottomenetystä — 160 mil-
joonan euron verotuottomenetystä vuodessa. Tämän takia tahdon korostaa, että budjetissa
on aina lopulta kysymys arvovalinnoista, mihin niitä euroja laitamme. — Kiitoksia.

20.12 Sami Savio ps: Arvoisa puhemies! Toisen asteen opintojen suorittaminen on erit-
täin tärkeää sekä nuorten työelämävalmiuksien että jatko-opintokelpoisuuden kannalta. El-
lei opiskelemaan ole mahdollista syystä tai toisesta päästä, nuorten syrjäytymisriski kas-
vaa tutkimusten mukaan hyvin merkittävästi. Tämä koskee tietenkin kaikkia nuoria, mutta
suurimmassa syrjäytymisvaarassa ovat tilastojen ja käytännön havaintojenkin mukaan
suomalaispojat.

Arvoisa puhemies! Oppimateriaalikustannusten lisäksi kuluja aiheutuu muun muassa
koulumatkoista ja asumiskuluista, erityisesti silloin, jos nuori joutuu muuttamaan opinto-
jen perässä toiselle paikkakunnalle. Alaikäiselle muuttaminen pois lapsuudenkodista ei ole
helppoa muutoinkaan, saati silloin, jos taloudelliset resurssit ovat niukat, ja valitettavan
monella ne ovat. Me perussuomalaiset haluamme panostaa resursseja laadukkaaseen ope-
tukseen, jota on saatavissa kaikille halukkaille riittävän lähellä kotia. Tietenkin tämä edel-
lyttää myös riittävän tiheää lukio- ja ammattikouluverkkoa.

Arvoisa puhemies! Perussuomalaiset ovat usein nostaneet esille pienillä paikkakunnilla
toimivien lukioiden ja ammattioppilaitosten tärkeyden, ja olemme myös esittäneet tähän
tarkoitukseen määrärahoja. Viimeksi olemme tehneet näin syksyn budjettikäsittelyssä.
Tämä kouluverkkoasia tulee ottaa vakavasti esille myös hallitusohjelmassa, joka tänä tule-
vana keväänä laaditaan.

Arvoisa puhemies! Kuten edustaja Elomaa äsken lausumaehdotuksessaan totesi, seuraa-
van hallituksen on myös varmistettava, etteivät toisen asteen koulutuksen kustannukset
estä yhtäkään suomalaisnuorta suorittamasta toisen asteen tutkintoa. Tulevan hallituksen
on myös annettava eduskunnalle selonteko tästä aiheesta jo tämän kuluvan vuoden lop-
puun mennessä.
23



Pöytäkirjan asiakohta PTK 165/2018 vp
Arvoisa puhemies! Näillä sanoin kannatan edustaja Elomaan tekemää lausumaehdotus-
ta.

20.14 Riitta Mäkinen sd: Arvoisa rouva puhemies! Nyt käsillä oleva kansalaisaloite on
ollut valmistelussa pitkään, ja ennätämme sen vielä nyt nippa nappa ennen kauden päätty-
mistä käydä läpi ja käsitellä. Aloitteen on allekirjoittanut yli 50 000 kansalaista, ja suoma-
laiset nuoret ovat monin eri tavoin ja monissa eri yhteyksissä vaatineet, että Suomessa tu-
lee olla aidosti maksuton lukio ja ammatillinen koulutus kaikille yhdenvertaisesti. Tänään
saimme puoliltapäivin taas todistaa nuorten upeaa aktiivisuutta heidän osoittaessaan miel-
tä aloitteen puolesta.

Aloitteessa todetaan, että perustuslain 16 §:n mukaan julkisen vallan on turvattava jo-
kaiselle yhtäläinen mahdollisuus saada kykyjensä ja erityisten tarpeidensa mukaisesti
myös muuta kuin perusopetusta sekä kehittää itseään varallisuuden sitä estämättä. Kaikille
nuorille tulee siis taata yhdenvertaiset mahdollisuudet toisen asteen koulutukseen. Tänä
päivänä tuo oikeus ei toteudu.

Sivistysvaliokunta hylkäsi hallituspuolueiden ja perussuomalaisten toimesta aloitteen
vedoten muotovirheeseen. En nyt enää käy tätä asiaa tarkemmin läpikäymään — sitä on
tässä salissa puitu todella paljon — mutta todettakoon se, että tämän edustaja Torstin lau-
suman hyväksyminen ja antaminen olisi ollut täysin mahdollista, ja alkaa olla selvää, että
nyt kyse on lähinnä vastuun pakoilusta.

SDP on jo pitkään vaatinut oppivelvollisuuden pidentämistä toiselle asteelle ja koulu-
tuksen muuttamista maksuttomaksi. Ammatillisesta ja lukiokoulutuksesta on tullut tämän
päivän peruskoulu. Tilastot osoittavat tylysti, että vain peruskoulun varassa olevien työura
jää alle 25 vuoteen, kun tänä päivänä se pisimmillään on jopa 47 vuotta. Tulevaisuudessa
tarve lienee tätäkin suurempi. Suomessa on tällä hetkellä 70 000 syrjäytynyttä nuorta. Olen
todella huolissani siitä, että olemme menettämässä kokonaisen sukupolven samalla, kun
lasten ja nuorten mielenterveys- ja päihdeongelmat lisääntyvät. Toisen asteen koulutuksen
ulkopuolelle jääminen aiheuttaa valtavat inhimilliset ja yhteiskunnalliset kustannukset.
Tutkimukset osoittavat, että kesken jäänyt oppipolku on yhteydessä työttömyyteen, köy-
hyyteen, mielenterveysongelmiin ja jopa rikollisuuteen. Talouspolitiikan arviointineuvos-
ton mukaan oppivelvollisuusiän nosto 18 vuoteen nostaisi merkittävästi toisen asteen tut-
kinnon suorittavien osuutta ikäluokasta. Onko meillä todella varaa olla panostamatta las-
ten ja nuorten hyvinvointiin ja koulutukseen?

Koulutukseen kohdistetut leikkaukset ovat olleet kuluneen neljän vuoden aikana käsit-
tämättömän suuret, lähes miljardi euroa. Kaikkein kipeimmin leikkaukset ovat kohdistu-
neet juuri toisen asteen koulutukseen, ammatillinen koulutus leikkauslistan kärjessä. Täs-
säkin salissa on usein kuultu todettavan, että koulutus on Suomessa maksutonta. Onko to-
della näin? Tänä päivänä lukion oppikirjat maksavat tuhansia euroja. Niiden ympärillä
pyörii merkittävä bisnes. Kirjat vaihtuvat nopealla tahdilla, eikä niiden kierrättäminen auta
kuin osaa nuorista. Tilanne ei ole vuosien saatossa muuttunut paremmaksi. Ammatillisen
koulutuksen puolella erilaiset oppivälineet, tarvikkeet ja tutkintomaksut voivat nekin nous-
ta tuhansiin euroihin. Emme todellakaan voi sanoa elävämme sivistysvaltiossa, kun monet
nuoret joutuvat turvautumaan velkaan ja toimeentulotukeen, jotta selviäisivät elämisestä ja
oppimisesta aiheutuvista kuluista.

Arvoisa puhemies! Emme voi ummistaa silmiämme siltä tosiasialta, että poliittisella
päätöksenteolla romutetaan tällä hetkellä nuortemme hyvinvoinnin edellytyksiä ja katkais-
24



Pöytäkirjan asiakohta PTK 165/2018 vp
taan siivet nuorten tulevaisuuden unelmilta ja haaveilta. Me tarvitsemme kaikki nuoret mu-
kaan rakentamaan tulevaisuuden Suomea. Yhteiskuntamme on tarjottava heille kaikille
yhdenvertaiset mahdollisuudet rakentaa oma polku vastuulliseen ja tasapainoiseen aikui-
suuteen. Siksi on varmistettava, että kaikki nuoret pääsevät toisen asteen koulutukseen. Es-
teenä ei saa olla vanhempien sosioekonominen tausta. Tämän lisäksi on turvattava oppilai-
den riittävä opinto-ohjaus ja oppilashuolto, jotta mahdollisimman moni nuori saa myös tut-
kinnon suoritettua. Toisin kuin hallituspuolueet, SDP ei halua jakaa nuoria ja heidän per-
heitään kahteen kastiin vanhempien varallisuuden mukaan. Me tarvitsemme koulumaail-
man uudistuksen. Toisen asteen oppivelvollisuus ja maksuttomuus on kaikkien oikeus.

20.20 Ulla Parviainen kesk: Arvoisa puhemies! Lämmin kiitos vielä tämän kansalaisa-
loitteen valmistelijayhteisöille ja kaikille allekirjoittajille. Minun ja keskustan mielestä yh-
denkään nuoren kouluttautuminen ei saa olla kiinni hänen ja hänen perheensä varallisuu-
desta tai asuinpaikasta. Oikeus koulutukseen kuuluu jokaiselle. Tasa-arvoisen koulutuk-
sen kannalta juuri nyt on tärkeintä se, mitä sivistysvaliokunnan mietinnössä ja sen lausu-
missa sisällöllisesti linjataan. Vaadimme hallitukselta selvitystä siitä, kuinka paljon toisen
asteen koulutuksen kustannukset ovat nousseet, mitkä ovat todelliset kustannukset, ja sitä,
että hallituksen on ryhdyttävä tämän pohjalta toimeen ja esitettävä tarvittaessa jatkotoi-
menpiteitä ongelmien korjaamiseksi, lainsäädäntöä tai budjettirahaa.

Tämähän on erinomainen pohja tuleville hallitusneuvotteluille, joissa päätetään, miten
asiassa edetään. Mittaluokka on todellakin iso, sivistysvaliokunnan saaman karkean arvi-
on mukaan 109—153 miljoonaa. Ministeri tuossa äsken toi tuoreimman arvion, joka oli
hiukan pienempi. Aidosti maksuttoman toisen asteen koulutuksen kokonaiskustannuksista
ei ole tehty yhtään tarkkaa laskelmaa, ja näin ollen on syytä tämä myös tarkkaan selvittää.

Tämä järjestöjen tekemä kansalaisaloite on ollut erittäin tärkeä keskustelun käynnistäjä.
Sen myötä on herännyt aito huoli siitä, miten kustannukset vaikuttavat tai jopa estävät lu-
kiossa tai ammatillisessa koulutuksessa opiskelun. Ja minusta on erittäin suuri ongelma se,
jos koulutusvalintaa joudutaan tekemään jo etukäteen kustannuksia pohtien.

Tämä asia ei saa siis nyt pysähtyä tähän, vaan jatkotoimenpiteitä tarvitaan. Tärkeintä on
vähentää syrjäytymistä ja taata kaikille yhtäläiset mahdollisuudet kouluttautua. Keskusta
on esittänyt, kuten tänä iltana on jo usein todettu, oppivelvollisuuden nostamista nykyises-
tä 17 ikävuodesta 18:aan. Keskustan mallissa opiskelu olisi maksutonta 18 ikävuoteen
saakka. Keskustan tavoitteena on vahvistaa myös koulupolun alkupuolta, sitä pienten las-
ten koulua, kuten me nimitämme esiluokkaa ja ykkös-kakkosta — tämä siksi, että kaikilla
olisi riittävät valmiudet edetä toisella asteella, ja tämä siksi, että keskeyttämisiä ei siellä ta-
pahtuisi.

Tässä salissa on useaan kertaan peräänkuulutettu hyvää lainvalmistelua ja hyvää selvit-
telyä. Toivon, että kiinnitätte huomiota myös siihen, että lausumaan on kirjattu lapsivaiku-
tusten arviointi. Tarvitaan siis perusteellinen selvitys, aivan kuten kansalaisaloite vaati, ja
siitä toimenpiteet, aivan kuten kansalaisaloite vaati.

20.24 Matti Semi vas: Arvoisa rouva puhemies! Ensinnäkin me vasemmistoliitossa kan-
natamme edustaja Pilvi Torstin erinomaista esitystä.

Kuitenkin kun käsitellään näitä kansalaisaloitteita ja niiden käsittelyä täällä eduskunnas-
sa, niin se on semmoinen demokratian pyhä asia, mikä pitäisi hoitaa kunnolla eteenpäin
eikä puuttua tämmöisiin muotoseikkoihin. Tämän aloitteen kaatumisella muotoseikkoihin
25



Pöytäkirjan asiakohta PTK 165/2018 vp
on minun mielestäni merkitystä myös sille, mitenkä nuoret näkevät sen, kuinka me käsit-
telemme täällä asioita. Jäin miettimään, millaisen kuvan se antaa demokratiasta. Olemme-
ko me demokratian edustajina täällä tämmöisiä byrokratian orjia, että me tartumme jokai-
seen muotoseikkaan emmekä voi hyväksyä näitä nuorten vaikutusmahdollisuuksia? Päin-
vastoin meidän olisi pitänyt olla joustavia. Tämä hallitushan on vaatinut joustavia toimen-
piteitä, ja nyt tämän aloitteen kaataminen ja estäminen nimenomaan tällä tavalla, tämä kä-
sittely kokonaisuudessaan täällä eduskunnassa ja tässä isossa salissa, on minun mielestäni
huono tapa näyttää esimerkkiä nuorille, kuinka demokratia ja tämmöinen joustava järjes-
telmä toimii.

Mitä tulee tähän toisen asteen koulutukseen ja sen kalleuteen, niin kyllähän me tiedäm-
me tämän tosiasian, että Suomi on erittäin paljon eriarvoistunut maa. Meillä on perheitä,
jotka hakevat ruokajonosta leipää ja ruokakasseja oman perheensä elatuksen jatkeeksi, kun
eivät rahat riitä muuten. On asuntokuluja ja muita kuluja lisäksi siihen päälle. Ja kun mie-
titään lapsien oikeutta päästä kouluun, niin jo halvimmillaan lukion käynnin kulut ovat
muistaakseni 2 500 euroa vuodessa, mitkä siitä tulevat. Se on aika iso kynnys tämmöiselle
perheelle saada koulutettua omat lapsensa hyvään ammattiin.

Kun miettii tätä nykyistä tilannetta, niin meillä on tuommoiset 70 000 alle 30-vuotiasta
nuorta ilman toisen asteen koulutusta. Se kertoo, kuinka paljon meillä on syrjäytyneitä ja
yhteiskunnasta sivuun jääviä ihmisiä ilman mahdollisuutta opiskella itselleen toisen as-
teen tutkintoa ja ammattia, millä tulla toimeen ja tehdä sitä hyvää työtä, millä tuo sitä tuloa
tähän yhteiskuntaan. On arvioitu, että näiden 70 000 kouluttamattoman nuoren kustannuk-
set ovat noin 1,4 miljardia euroa. Jos miettii sitten opetuskustannuksia, mitkä tulevat ole-
maan, niin nehän ovat vain 10 prosenttia tästä määrästä, ja siihen nähden se opetuksen hin-
ta on minun mielestäni halpa, ja kun miettii vielä sitä tuloa, mikä tulisi sen koulutuksen
kautta — kuinka saa ammatin ja pystyy tuottamaan tuloa tälle yhteiskunnalle — se muut-
tuukin positiiviseksi asiaksi. Näin ollen on parempi asia viedä eteenpäin tätä toisen asteen
kokonaisuudessaan ilmaista koulutusta. Se, että se sidotaan johonkin ikärajaan, ei tunnu
minusta järkevältä. Parempi on se, että koulutus toteutetaan sillä tavalla, että se oppiaine ja
tutkinto tulee suoritettua kokonaisuudessaan, ja siten saadaan meille ammattilaisia lisää tä-
hän yhteiskuntaan.

20.28 Krista Mikkonen vihr: Arvoisa puhemies! ”Suomessa jokaisella on oltava perhe-
taustastaan ja varallisuudestaan riippumatta mahdollisuus kouluttautua varhaiskasvatuk-
sesta korkea-asteelle saakka. Nuoren ei tule joutua valitsemaan toisen asteen koulutuspaik-
kaansa hänen ja hänen perheensä taloudellisten edellytysten mukaan. 15-vuotiaana ei pidä
joutua luopumaan unelmistaan.” Näin on kirjoitettu tähän valiokunnan mietintöön, mutta
valitettavasti me tiedämme sen, että näin ei tänä päivänä kaikkien kohdalla ole. Yksi mer-
kittävä syy on taloudelliset kustannukset ja ne korkeat oppimateriaalikustannukset, mitä
toisella asteella on, ja sen takia jokainen nuori tässä maassa ei pysty valitsemaan sitä kou-
lutuspaikkaa, mitä haluaisi, koska se on liian kallista. Tiedämme myös, että joka neljän-
teen keskeyttämiseen on vaikuttanut huono rahatilanne.

Suomen menestys on aina perustunut koulutukseen panostamiseen, ja me tiedämme, että
tänä päivänä pelkän peruskoulun varassa ei pärjää. Toisen asteen tutkinto on käytännössä
välttämättömyys sekä nuoren oman tulevaisuuden näkökulmasta että meidän koko kansa-
kuntamme tulevaisuuden näkökulmasta, ja siksi maksuton toinen aste on se suunta, mihin
meidän täytyy mennä. Siksi vihreät kannattavat maksutonta toista astetta ja tätä aloitetta.
26



Pöytäkirjan asiakohta PTK 165/2018 vp
Tällä hetkellä 15 prosenttia ei ole suorittanut toisen asteen tutkintoa 25 ikävuoteen men-
nessä, ja tiedämme, että nämä nuoret ovat vaarassa syrjäytyä ja on vaara siitä, että he eivät
tule saamaan työtä eivätkä pysty omaa toimeentuloaan hankkimaan, ja se on suuri menetys
koko yhteiskunnalle.

Tässä on tänään jo puhuttu siitä, miten tätä kansalaisaloitetta on käsitelty. Pidän kyllä to-
dellakin nolona sitä tapaa, miten tässä ovat hallituspuolueet halunneet piiloutua muotoseik-
kojen taakse, ja toivoisinkin, että huomenna, kun tästä aloitteesta äänestetään, ne puolueet,
jotka aidosti kannattavat maksutonta toista astetta ja ymmärtävät sen universaalisuuden
tärkeyden, äänestäisivät tämän vastalauseen puolesta, minkä oppositiopuolueet — SDP,
vihreät, vasemmisto, RKP — ovat tehneet ja mille myös KD on osoittanut kannatuksensa.

No, on tietysti selvää, että pelkkä maksuton toinen aste ei ole vielä riittävä, kun puhu-
taan laadukkaasta koulutuksesta ja siitä, että me varmistamme kaikkien suomalaisten osaa-
misen, riittävän korkean koulutustason, jotta voimme menestyä globaalisti. Meidän täytyy
ensi kaudella tehdä merkittäviä panostuksia koulutukseen aivan sieltä alkupoluista, var-
haiskasvatuksesta lähtien. Meidän täytyy huolehtia, että peruskoulu on laadukas, jokainen
nuori sen suoritettuaan on kykenevä suorittamaan toisen asteen koulutuksen, ja että jokai-
sella on myös sen jälkeen mahdollisuus jatkaa korkeakoulutukseen. Meidän täytyy panos-
taa myös tutkimukseen. Me tarvitsemme kaiken kaikkiaan miljardiluokan suuruiset panos-
tukset koulutukseen, jotta voimme huolehtia Suomen osaamistason säilymisestä, ja sitä me
vihreät haluamme viedä eteenpäin.

Mutta kuten sanottua, se, että tänä päivänä suorittaa toisen asteen tutkinnon, on välttä-
mättömyys, ja sen takia me emme voi jättää yhtään nuorta siihen riskiin, että he tippuvat
sieltä pois tai eivät voi valita sitä toista astetta johtuen perheen taloudellisesta tilanteesta.
Itse tulen Itä-Suomesta, ja me tiedämme, että erityisesti Itä-Suomessa on paljon nuoria, eri-
tyisesti poikia, jotka jäävät ilman toisen asteen koulutusta. Heille yksi kynnys lähteä koti-
paikkakunnalta kauemmaksi on ne taloudelliset kustannukset, mitä toinen aste aiheuttaa,
eikä välttämättä kotoakaan siihen kannusteta. Ja jotta tämän tyyppiset esteet, joita me pys-
tymme purkamaan, puretaan, niin se, että toinen aste tehdään aidosti maksuttomaksi myös
oppimateriaalien ja muiden kustannusten osalta, on vähintä, mitä me voimme tässä tehdä,
jotta me huolehdimme sekä nuortemme että koko kansakuntamme tulevaisuudesta.

20.33 Antero Laukkanen kd: Arvoisa rouva puhemies! Suomalainen yhteiskunta on va-
linnut kansalaisia palvelevaksi yhteiskuntamuodoksi niin sanotun hyvinvointiyhteiskunta-
mallin. Tämän hyvinvointiyhteiskunnan rahoittamiseksi on valittu progressiivinen palkka-
verotusjärjestelmä ja myös yrityksiä ja yhteisöjä koskeva yhteisöverotus. Tämän lisäksi
muu veropohjamme on erittäin laaja ja kokonaisveroasteemme on yksi maailman korkeim-
mista. Tästä syystä, että olemme valinneet tämän yhteiskuntamallin, tämän korkean vero-
tuksen rahoittamismallin, on kansalaisilla myös oikeus odottaa palveluiden saamisen kaut-
ta tapahtuvaa veron palautusta. Peruspalvelut ovat tavallaan veron palautusta, jota kansa-
laisilla on oikeus odottaa.

Yksi näistä palveluista on ilmainen koulutus. Me maksamme sen verotuksellamme, ja
on oikeus odottaa, että saamme sen myös takaisin jollakin tavalla. Onkin verotuksellisesti
ja verotusoikeudellisesti mielenkiintoinen asia se, että myös hyvätuloisilla on yhtäläinen
oikeus odottaa maksutonta koulutusta. Olisihan se hieman kohtuuton tilanne, että hyvätu-
loinen veroillansa maksaa pienituloisen lapsen koulutuksen ja sitten omasta lapsestaan jou-
tuisi maksamaan koulutusmaksun. Tietysti näinkin voidaan tehdä, jos näin sovitaan, mutta
27



Pöytäkirjan asiakohta PTK 165/2018 vp
jos verotusoikeudellisesti katsotaan, niin se on aika nurinkurinen tilanne, että joutuu naa-
purin lapsen koulun maksamaan ja sitten oman lapsensa vielä sen päälle.

Arvoisa puhemies! Koulutus on yhteiskunnan investointi, jolla turvataan tulevaisuuden
hyvinvointi ja verotulot. Se ei ole siis hyväntekeväisyyttä, että kannattaa maksutonta toista
astetta, vaan ihan kylmää talousrealismia. Mitä maksaa yhteiskunnalle se, ettei voi hank-
kia koulutusta, vaikka tahtoisi, koska perhe on köyhä? Vain peruskoulun suorittaneet ai-
heuttavat julkiselle taloudelle elinaikanaan keskimäärin noin 370 000 euron lisäkustannuk-
sen verrattuna koulutuksen hankkiviin. Tällä hetkellä talouskasvu on pysähtymässä, koska
meillä ei ole riittävästi koulutettua työvoimaa.

Nuorisobarometri 2017:n mukaan 17 prosenttia vastaajista kertoi joutuneensa karsi-
maan opiskeluvaihtoehtojaan rahanpuutteen vuoksi, 14 prosenttia valitsemaan koulutus-
paikan taloudellisin perustein ja 11 prosenttia viivyttämään valmistumistaan. Koulutuksen
keskeyttäneistä 10 prosenttia katsoo rahanpuutteen vaikuttaneen erittäin tai melko paljon
keskeyttämiseen. Pelastakaa Lapset ry:n Lapsen ääni 2018 -kyselyssä vähävaraisten per-
heiden lapsista lähes neljäsosa, 24,2 prosenttia, arvioi taloudellisten tekijöiden vaikutta-
neen heidän mahdollisuuksiinsa käydä koulua. Koulutuksen hinta on halpa verrattuna sii-
hen, ettei kouluteta. Peruskoulun varassa on tällä hetkellä 16 prosenttia 20—29-vuotiaista.
He tulevat tarvitsemaan reippaasti sosiaalitukia elämänsä aikana. Tämä tulee yhteiskunnal-
le kalliiksi.

Arvoisa puhemies! Hyvät kansanedustajat! Maksuton toinen aste on ehdottomasti se,
mitä kohti meidän tulee mennä. Se tulee tehdä tämän selvityksen kautta, josta näemme sen
todelliset kustannukset ja vaikutukset, ja siitä kiitän kansalaisaloitteen tehneitä nuoria, että
he saivat tässä asiassa kyllä koko eduskunnan heräämään ja ottamaan tähän asiaan kantaa.
Ja aivan varmasti tästä tulee myös hallitusohjelmakysymys. Kiitoksia teille.

20.38 Sari Tanus kd: Arvoisa rouva puhemies! Aivan ensimmäiseksi haluan vielä kiittää
nuoria, saivat kansalaisaloitteen aikaiseksi. Se ei todellakaan ole ihan pikkujuttu, puhumat-
takaan siitä, että yli 53 000 ääntä on siihen saatu kerättyä. Onnittelut siitä.

Niin kuin tuossa aiemmin illasta sanoin, minä allekirjoitin kansalaisaloitteen jo hyvin
sen alkuvaiheessa ja kannatan ehdottomasti toisen asteen maksuttomuutta, siihen tulee pyr-
kiä. Haluaisin tässä nostaa alkuun esille joitakin ajatuksia jo parin vuoden takaa:

Nimittäin peruskoulun jälkeen opinnot jättävä nuori ajautuu helposti syrjäytymiskiertee-
seen, senhän olemme tienneet ja tiedämme hyvinkin. Tämän päivän työelämässä vähin-
tään toisen asteen koulutus on lähes välttämättömyys. Jos ajattelemme aikaa 10—20 vuot-
ta sitten, niin meillä oli paljon enemmän työpaikkoja, joihin pelkkä peruskoulukin saattoi
riittää, mutta tilanne on tänä päivänä aivan toinen. Toisen asteen koulutus on lähes välttä-
mättömyys. Siksi jokaisen nuoren on voitava suorittaa vähintään toisen asteen tutkinto. Lu-
kio ja ammatillinen koulutus ovat kuitenkin käyneet opiskelijoille yhä kalliimmiksi, niin
kuin tänäkin iltana monet ovat todenneet. Ammatillisessa koulutuksessa oppilaalta edelly-
tetään hintavienkin materiaalien, koneiden ja välineiden hankkimista. Lukiolaisille taas
kirjat tulevat kalliiksi. Lukion suorittamisen kokonaiskustannukset nousevat jopa 2 600
euroon, ja on sanottu, että joidenkin ammatillisten tutkintojen hinta voi mahdollisesti olla
vieläkin korkeampi.

Opiskelumateriaalin hankinta on monelle pienituloiselle perheelle todella haastavaa,
varsinkin jos lapsia on useita. On huolehdittava siitä, ettei vähävaraisten perheiden, kuten
yksinhuoltaja- ja monilapsisten perheiden, lasten opiskelu keskeydy tai vaikeudu sen
28



Pöytäkirjan asiakohta PTK 165/2018 vp
vuoksi, etteivät varat riitä opiskeluun tarvittaviin tarvikkeisiin. Monella nuorella voi olla
vaikea sanoa ääneen todellisia syitä ongelmien takana. On helpompi vain jättäytyä koulus-
ta pois kuin hakea tukea pakollisen opiskelumateriaalin hankintaan.

Pelastakaa Lapset ry:n mukaan juuri rahanpuute on merkittävä kouluttautumisen este.
Järjestön mukaan jopa joka neljännellä toisen asteen tutkinnon keskeyttäneistä rahapula on
ollut vaikuttamassa siihen, että opinnot ovat jääneet kesken. Alle 18-vuotiaista suomalai-
sista lapsista yli 100 000 kuuluu pienituloiseen perheeseen. 

Näissä ajatuksissa olin todella jo silloin syyskuussa 2017, kun esitin kysymystä minis-
tereiden vastattavaksi ja nimenomaan esitin heille kysymystä, mihin toimiin hallitus ryh-
tyy vähentääkseen toisen asteen koulutuksen keskeytyksiä ja mitä hallitus aikoo tehdä toi-
sen asteen opiskelumateriaalin hankkimisesta oppilaalle koituvien kustannusten alentami-
seksi. No, me tiedämme, että hallitus on tuonut tämän oppimateriaalilisän ja tämä muutos
tulisi voimaan 1.8., mutta tuo vajaa 50 euroa kuukaudessa ei todellakaan ole vastaus mo-
neen asiaan, sillä me tiedämme, että usein juuri koulutuksen alussa ja kurssien alussa jou-
tuu tekemään kerralla suurempia hankintoja.

Edelleenkin esitin jo tuolloin pari vuotta sitten, aikooko hallitus ryhtyä toimiin, jotta
Suomessa kenenkään ei tarvitse keskeyttää toisen asteen opintoja sen vuoksi, ettei ole ta-
loudellisia mahdollisuuksia hankkia tarvittavaa opiskelumateriaalia, ja esitin myös kysy-
mystä toisen asteen maksuttomuuden edistämisestä. Näin ollen, kun tämä kansalaisaloite
tuli, oli itsestäänselvää, että sitä kannatan ja haluan olla viemässä asiaa eteenpäin.

Ruotsissa, Norjassa ja Tanskassa toisen asteen opiskelijat eivät maksa oppikirjoista tai
oppimateriaaleista. Siellä lisäksi toisen asteen opintotuki on tasoltaan korkeampaa, vähem-
män tarveharkintaista eikä opintolainaa myönnetä lainkaan alaikäisille. Eli tämän toisen
asteen maksuttomuuden myötä me vihdoinkin siirtyisimme toisten Pohjoismaiden jouk-
koon.

Sivistysvaliokunta olisi pystynyt hyvinkin tekemään yhteisen lausuman, jossa tätä kan-
salaisaloitetta olisi tuettu, jos he olisivat halunneet näin tehdä, mutta vastalauseessa on lau-
sumaehdotus: ”Eduskunta edellyttää yhtyen kansalaisaloitteen asiasisältöön, että valtio-
neuvosto laatii perusteellisen selvityksen ja ryhtyy tarvittaviin toimenpiteisiin ja lakiuudis-
tuksiin lukio- ja ammatillisten opintojen maksullisuuden poistamiseksi.” Tämä on se vas-
talauseen lausumaehdotus, jota minäkin lämpimästi kannatan.

20.44 Pilvi Torsti sd: Arvoisa rouva puhemies! Otin tähän keskustelun loppuvaiheeseen
vielä toisen puheenvuoron oikeastaan sanoakseni muutaman sanan edustajakollegoille ja
lopuksi vielä aloitteen tekijöille, niin lapsijärjestöille kuin opiskelijajärjestöille. Aloitan
kuitenkin toteamalla, että tämä keskustelu on sisältänyt niin monia näkökulmia, että me
voisimme käydä sitä huomiseen ja ylihuomiseenkin saakka, ja se kuvastaa juuri tämän sel-
vityksen tarvetta. Olen ainakin itse pyrkinyt sitten avaamaan näitä blogeissa, ja me olem-
me myös tehneet Helsingissä kokeiluja, ja kun niitä myös vastustetaan, niin olen myös yrit-
tänyt blogissani avata seikkoja, miksi ehkä vastustetaan turhankin takia joitakin kokeiluja.
Mutta ei mennä nyt näihin.

Hyvät kollegat, tässä keskustelussa on kyllä tullut nyt hyvin esiin se lähtökohta, että
tämä aloitehan olisi juuri avannut vähän lisätietä mahdollisuudelle edetä kohti maksutonta
toista astetta, jota kaikki jollain tavalla tuntuvat haluavan täällä kannattaa. Niin kuin edus-
taja Andersson erittäin hyvin eritteli, me emme niinkään ehkä kaipaa erilaisia laskelmia
kustannuksista — niitä on tehty — vaan toteutusmalleista, koska ne ovat ihan konkreetti-
29



Pöytäkirjan asiakohta PTK 165/2018 vp
sesti vielä uupuneet, ja niitä me olisimme kaivanneet tukemaan tulevia hallitusohjelmaneu-
votteluita, kuka ikinä niissä onkaan. Se on käynyt selväksi, että keskusta jollain tavalla,
ehkä vähän eri terminologialla, kannattaa kutakuinkin maksuttomuutta 18-vuotiaaksi saak-
ka. Sitä en sitten tiedä, mitä he kannattavat siinä kohtaa, jos henkilö on vaikka 20-vuotias ja
hänellä on pari vuotta ollut siellä välissä sellaisia, ettei koulua voinut käydä. Mutta se, mitä
sitten tapahtuisi, varmaan selviää. Sekin on käynyt selväksi, että kokoomus tosiaan kannat-
taa kohdennettua, ja se ei ole mitenkään yllättävää. Se on ihan johdonmukaista: peruskou-
lusta saakka kokoomuksen koulutuspoliittinen linja on ollut erilainen kuin tämmöinen uni-
versaaleihin lähtökohtiin pyrkivä, ja siinä mielessä sitä on tässäkin tuotu esiin.

Valitettavasti tästä oppimateriaalilisästä on sanottava, että me emme tainneet kuulla yh-
tään asiantuntijaa valiokunnassa, joka olisi sillä lailla oikein suurella sydämellä sitä puol-
tanut. Opiskelijajärjestöt eivät nyt suhtaudu siihen kielteisestikään tietenkään, koska se pa-
rantaa akuutilla tavalla joidenkin tilannetta, mutta se tuo näitä kuukausittaisia summaon-
gelmia, ja Kela käytti varsin kriittiset puheenvuorot ja niin edelleen.

Kuitenkin jos ajattelee näitä aloitteen tekijöitä, joista monet alaikäiset, jotka itse eivät
voineet edes allekirjoittaa, näkivät valtavan vaivan ja tekivät demokratiateon, niin ehkä oli-
sin toivonut keskustalta täällä, että enemmän puheenvuoroissa olisi vedottu hallitusyhteis-
työhön, ryhmässä toimimiseen ja sellaisiin asioihin, jotka kuuluvat edustukselliseen demo-
kratiaan ja jotka ehkä paremmin ymmärretään kuin se vähän epämääräinen puhe, josta ei
oikein saanut välttämättä nyt tolkkua sen suhteen, mitä on kannatettu ja mitä sitten ei kan-
nateta.

Sitten lopuksi, arvoisat aloitteen tekijät, joita täällä kaikki olemme kiittäneet, ehkä kui-
tenkin se paras uutinen tässä on, että tämä keskustelu on osoittanut sen, että te tulette ole-
maan historian oikealla puolella. Edustaja Tanus tässä kuvaili omia viime vuosien toi-
miaan. Siitä on ehkä viitisen vuotta, kun tämä oppivelvollisuuskeskustelu käytiin jo edel-
lisessä hallituksessa. Silloin SDP sitä ajoi, vasemmistoliitto sitä tuki ja muut eivät vielä sii-
nä kohtaa olleet ihan samoilla linjoilla. Koko tämän kauden on pidetty esillä asiaa ja tuotu
tänne lisää asiantuntija- ja tutkimustietoa, ja asian taakse on pikkuhiljaa tullut niin asian-
tuntijoita, tutkijoita, organisaatioita kuin erilaisia puolueita. Tämähän kuulostaa näin his-
toriantutkijataustaiselle ihmiselle aivan samanlaiselta kuin mitä tapahtui peruskoulun
kanssa muutama vuosikymmen sitten.

Eli, arvoisat aloitteen tekijät ja arvoisa puhemies, kun on kysytty, ajoittuuko tämä nyt jo-
tenkin hyvin vaalitempuksi, niin se on minusta ollut ehkä kaikkein erikoisin keskustelu.
Tämä on ollut vuosien prosessi, ja myöskin aloitteen tekijät ovat tehneet tätä varsin niin sa-
notusti pitkissä puissa. Se, että käsittely ajoittuu juuri tähän kohtaan, on sitten ihan muun-
kaltainen sattuma, ja on siinä se hyvä puoli, että se todella nyt tekee tästä vaalikysymyk-
sen. Sellainen oli aikoinaan peruskoulu, ja sekin tuli todeksi laajan valmistelun jälkeen, ja
loppu on jonkinlaista hienoa suomalaista historiaa. Näin ollen te olette olleet aloittamassa
ja tekemässä tätä historiaa vähän eteenpäin. Huomenna me äänestämme yhden paalun,
mutta tämä tulee menemään eteenpäin. Tämäkin keskustelu on oikeastaan vakuuttanut mi-
nut itseni siitä. Jatketaan yhteisessä rintamassa ja otetaan kaikki mukaan pikkuhiljaa.

20.48 Sari Multala kok: Arvoisa puhemies! Ihan lyhyesti paikaltani vielä muutama sana.
Täällä joku väitti, että väitin, että opiskelu olisi maksutonta. Puhuin opetuksen maksut-

tomuudesta silloin, eli opetus on meillä maksutonta peruskoulusta yliopistoon asti.
30



Pöytäkirjan asiakohta PTK 165/2018 vp
Ehkä vielä muutama kommentti tähän. Saattaa hyvin olla, että edustaja Torsti on oikeas-
sa, että näin tulee tapahtumaan. Olen täällä aiemminkin moneen kertaan todennut, että
emme mekään tätä periaatteena vastusta, vaan kyse on siitä, mitä asioita priorisoidaan seu-
raavalla hallituskaudella ja missä laajuudessa. Nyt on tullut aika hyvin ilmi tässä, että itse
asiassa täällä ei ole kovin montakaan sellaista puoluetta, jotka puhuisivat kokonaan mak-
suttomasta toisesta asteesta. Monen puolueen linja on siihen 18 ikävuoteen asti. Eli silloin
se tarkoittaa siis sitä, että osa siitä edelleen jäisi mahdollisesti maksettavaksi, tai ainakin
tältä mielestäni tämä keskustelu on, ainakin joidenkin puolueiden osalta, kuulostanut.

Tässä yhteydessä on todettava, että eri puolueilta pyydetään nyt monella tapaa erilaisia
lupauksia, paitsi koulutukseen myös muihin asioihin. On aika selvää, että monet puolueet
nyt ovat myös valmiita antamaan niitä lupauksia, nyt kun puheita kuuntelee.

On kuitenkin ehkä se todettava vielä tähän, että joka tapauksessa, kun me tiedämme sen,
että nykyisellä työllisyysasteella emme pysty tulevaisuuden menoja vielä kattamaan, mei-
dän tulee ensisijaisesti päästä yksimielisyyteen niistä keinoista eli isoista rakennemuutok-
sista, joilla me pystymme nostamaan työllisyyden ensin sinne 75 prosenttiin ja sen jälkeen
jopa sen yli. Pitkällä aikavälillä vasta lähes 80 prosentin työllisyysaste käytännössä tarkoit-
taa, että meillä olisi mahdollisuus suuressa mittakaavassa tehdä myös lisäyksiä meidän ny-
kyisen menokehyksen päälle. Tämä kannattaa aina muistaa, että tämä on se realismi, mistä
me puhumme, kun me siellä hallitusneuvotteluissa — toivottavasti, ainakin ajattelen näin
— istumme.

Eli tästä joudutaan ensi hallitusneuvotteluissa sitten vääntämään, ja ei ole mitenkään sel-
vää, että yksikään sellainen menolisäys, jota nyt täällä ikään kuin jokainen puolue erikseen
vähän lupailee, olisi läpihuutojuttu, vaan jokaisella on ikään kuin omat prioriteettinsa ja sit-
ten saadaan olla tyytyväisiä siitä, mitä saamme aikaiseksi. Mutta kuten olen jo todennut,
mielestäni ehdottoman järkevää on pohtia sitä, onko tässä oppimateriaalilisässä kehitettä-
vää. Se pitää vielä todeta, että tämähän ei ole sillä tavalla harkinnanvarainen etuisuus, vaan
tämä tulee ikään kuin automaattisesti jokaiselle, eli tässä ei siinä mielessä ole sellaista eri-
arvoistavaa vaikutusta, että tarvitsisi jotenkin hakea erikseen tai muuta. Se on mielestäni
hyvä. Mutta ehdottomasti, varmasti on kehitettävää siinäkin. Sivistysvaliokunta, vaikka
osa jo niitä haukkuikin, on kuitenkin yksimielisesti todennut myös sen, että edelleen tulee
arvioida sitä, onko meidän tehtävämme vielä lisätä toimia sen eteen, että yhdenkään nuo-
ren koulupolku ei näihin oppimateriaalimaksuihin tulevaisuudessakaan keskeydy.

20.51 Ulla Parviainen kesk: Arvoisa puhemies! Vielä totean sen, että tämän hallituksen
toimet ovat tuottaneet hyvää tulosta, kun työn ja koulutuksen ulkopuolella olevien nuorten
osuus on laskenut selvästi. Peruskoulun jälkeistä tutkintoa vailla olevien nuorten osuus on
vähenemässä, ja nuorten työllisyys paranee. Lähes kaikki peruskoulun päättävät hakevat
koulutukseen, ja koulutuspaikkoja on tarjolla koko ikäluokalle, mutta totta tosiaan toisen
asteen tutkintoa vailla olevien 20—24-vuotiaitten osuus on yhä huomattava, vaikka suunta
on ollut laskeva. Mutta samassa yhteydessä voi todeta sen, että kaikki niin sanotut NEET-
nuoret eivät ole syrjäytyneitä. Osa heistä esimerkiksi odottaa opiskelun tai varusmiespal-
velun alkamista.

Tänä iltana meillä on käyty täällä aika hyvää keskustelua. Näyttää siltä, että tavoite —
oikeus koulutukseen kuuluu jokaiselle — meillä on yhteinen, mutta keinot siihen pääsemi-
seksi hiukan vaihtelevat. Mietin tässä kovasti, aikooko oppositio tosissaan olla mietintöä
31



Pöytäkirjan asiakohta PTK 165/2018 vp
vastaan, kun kansalaisaloitteen vaatimuksen mukainen selvitys kuitenkin tehdään ja siitä
jatkotoimenpiteet, ihan niin kuin tässä kansalaisaloitteessa, vaaditaan.

20.53 Jani Mäkelä ps: Arvoisa puhemies! Tuossa jossain kohtaa keskustelua omassa kor-
vassani kävi jonkun puheenvuoron sellainen väite, että perussuomalaiset olisivat äänestä-
neet tässä asiassa hallitusrintaman mukana. Se ei pidä paikkaansa, vaan me jätimme oman
kantamme varauksen, ja tämä kanta on nyt edustaja Elomaan toimesta tässä istunnossa esi-
tetty. Meillä on tähän oma lausuma ja oma linjamme.

Koulutus on tärkeää, ja toisen asteen koulutuksen suhteen on ensisijaista tukea niitä,
joilla ei siihen opiskeluun ole varaa. Se on tietysti tärkeintä, mutta myös muut asiat täytyy
selvittää. Ja nyt, kun toisen asteen koulutuksesta puhutaan, itse toisin esille myös sitä, että
ammattikoulutukseen on saatava lisää resursseja, koska nyt tällä hetkellä ammattikouluis-
ta ei käytännössä monessakaan tapauksessa valmistu valmiita ammattilaisia.

Itse en ole sivistysvaliokunnan jäsen, ja nyt, kun näitä valiokunnan mietintöjä ja niiden
lausumaehdotuksia vertaan tähän opposition lausumaehdotukseen, ne erot ovat hyvin pin-
nallisia. Tosiasiallisesti ne erot ovat ainoastaan siinä, että vasemmisto-oppositio sanoo
suoremmin sen, että pitäisi siirtyä täyteen maksuttomuuteen selvittämättä, mitä se tarkoit-
taa, kun taas valiokunnan sinänsä ilmeisen yksimielisessä lausumaehdotuksessa — tuskin
oppositiokaan tätä sinänsä vastustaa — näitä asioita selvitetään ja se, päädytäänkö sitä
kautta maksuttomuuteen, jää enemmän auki, mutta sitäkin kautta voidaan päätyä siihen.
Siinä mielessä ihmettelen hieman tätä keskustelun sävyä, koska kysymys on kuitenkin
meille kaikille tärkeistä asioista. Kun varmasti jokainen tässä salissa on sitä mieltä, että
koulutus on tärkeää, niin miksi tästä asiasta täytyy tavallaan tehdä tällainen puoluepoliitti-
nen hallitus—oppositio-asetelma? Sitä en oikein ymmärrä.

20.54 Sari Tanus kd: Arvoisa rouva puhemies! Pyysin vielä puheenvuoron, kun edustaja
Torsti mainitsi nimeni tuossa puheenvuorossaan.

Todella, toisen asteen koulutuksen edistämisen puolesta olen toiminut ja puhunut jo pal-
jon aiemmin, mutta se, miksi vasta vajaa pari vuotta sitten esitin ministerille näitä kysy-
myksiä, johtuu tietenkin siitä, että olen nyt ensimmäistä kautta kansanedustajana ja oli
mahdollista vasta sitten tämän kauden aikana tarttua tällaiseen elementtiin ja hyödyntää si-
tä.

Mutta halusin nostaa tässä vielä esiin sen, että paitsi että toisen asteen maksuttomuus ja
sen edistäminen, yhdenvertaiset opiskelumahdollisuudet kaikille on erittäin tärkeä asia,
toisaalta tietysti meidän täytyy myös tehdä työtä riittävien resurssien ja hyvien opiske-
luolosuhteiden eteen, siis myös sen eteen, että siellä on riittävästi opettajia ja riittävästi oh-
jausta. Myös erityistarpeisia opiskelijoita tulee tukea, oppilashuoltoa ja niin edelleen täy-
tyy kehittää, eli riittävästi resursseja on saatava kouluihin.

Mutta se asia, mistä olen paljon tämän neljän vuoden aikana puhunut, on myös ne peru-
sedellytykset edetä opiskeluissa, niin peruskoulussa kuin toisen asteen opiskeluihin. Meil-
lä on nimenmaan aivan liikaa oppilaita, aivan liikaa lapsia ja nuoria, jotka eivät saa riittä-
viä perustaitoja eli nimenomaan hyvää lasku-, luku- ja kirjoitustaitoa, ja se on ollut minus-
ta hyvin hyvin hälyttävää todeta, kun Suomessa ovat olleet Pisa-tulokset erittäin hyviä ja
kautta linjan peruskoulu-uudistus on ollut erinomainen. Tulevaisuusvaliokunnan kanssa,
kun olimme Etelä-Amerikan matkalla, kerroimme meidän peruskoulusysteemistä — val-
tavasti meillä on tällaista ja vientimahdollisuuksia myös. Mutta mitä meidän kouluissa on
32



Pöytäkirjan asiakohta PTK 165/2018 vp
tapahtunut, kun meillä tulee merkittävä määrä peruskoulun päättäviä, jotka eivät osaa kun-
nolla lukea, laskea ja kirjoittaa? Tämän vetoomuksen olen esittänyt myös opetusministe-
rille, että mielestäni nimenomaan paitsi opettajien myös vanhempien, meidän aikuisten,
velvollisuus on huolehtia siitä, että joka ikinen peruskoulun päättävä nuori Suomessa osaa
hyvin tai vähintäänkin kohtalaisen hyvin sekä laskea, lukea että kirjoittaa, koska ilman näi-
tä perustaitoja ei pysty etenemään opinnoissa eikä työelämässä eteenpäin. Tietysti ovat tär-
keitä monet muutkin taidot, tärkeitä ovat digitaidot ja niin edelleen, mutta näihin perusele-
mentteihin meidän pitää kiinnittää huomattavasti enemmän huomiota ja huolehtia, että jo-
kainen meidän lapsi ja nuori oppii kunnolla nämä perustaidot.

20.57 Pilvi Torsti sd: Arvoisa puhemies! Ehkä vielä pari selventävää kommenttia näihin
edeltäviin puheenvuoroihin.

Ensinnäkään, ei oppositio ole mietintöä vastaan, vaan oppositio tuo sinne siitä puuttu-
neen lausumaehdotuksen, ja tosiaan, jos täällä on edustajia, jotka eivät olleet sivistysvalio-
kunnassa, sivistysvaliokunnassa mukana olleet tietävät, että valiokunnan aika yhtenäinen
näkemys oli, että tämä aloite olisi ansainnut yksimielisen käsittelyn loppuun saakka. Ja
kerroin sen ensimmäisessä puheenvuorossani, että itselleni on kaikkein suurin surun aihe,
että näin ei tapahtunut, koska se olisi ollut oikea demokratiaviesti, ja se olisi myöskin so-
pinut, koska tämä aloite oli taiten muotoiltu. Siinä ei esitetty välitöntä siirtymistä maksut-
tomaan toiseen asteeseen vaan nimenomaan huolellista selvitystä ja sen pohjalta tehtäviä
harkittuja esityksiä. Koska näin oli, että tämä oli se aloitteen eksplisiittinen sisältö, niin oli
tarkoituksenmukaista, että nimenomaan ihan samoilla sanamuodoilla se sitten myöskin hy-
väksytään, jos kerran sitä mieltä ollaan, ja tähän ei ollut hallituspuolueilla valmiutta. Mi-
nulla ei ole sitä mahdollisuutta arvioida, mikä se sisäinen keskustelu oli, mutta ehkä täällä
salissakin moni on voinut päätellä, minkätyyppistä se on ollut ja että siellä on nimenomaan
ollut näkemyseroja, ja se tietysti kuuluu politiikkaan. Mutta tämä on tavallaan se tausta sii-
nä. Että vastataan johdonmukaisesti aloitteen tekijöille, ja jos kerran ollaan jonkin puolel-
la, niin ollaan myöskin sitten juurikin niillä sanamuodoilla. Ja se, minkä puolesta tullaan
olemaan, on tosiaan täällä nyt jo moneen kertaan toistettu, enkä sitä enää toista.

Mutta sitten vielä edustaja Parviaiselle näistä NEET-nuorista: Toivoisin ehkä siihen kes-
kusteluun sentyyppisen taustoituksen, että se ei ole tämä eikä se ollut edellinenkään halli-
tus, vaan ehkä enemmän me nyt analysoisimme, mitkä toimet ovat olleet vaikuttavia. Edel-
lisellä hallituskaudella pitkän, Suomessa tehdyn analyysin pohjalta tehtiin ensimmäiset as-
keleet nuorisotakuuseen, jossa yksi ehkä onnistuneimpia asioita oli nimenomaan koulutus-
paikkojen siirtäminen sieltä, missä nuoria ei ole, sinne, missä heitä on. Sitäkään kaikki ei-
vät kyllä kannattaneet, mutta se näyttää toimineen, elikkä kun koulutuspaikkojen saata-
vuus parani varsinkin kaupunkiseuduilla, niin koulutuksen ulkopuolelle jäävien määrä
oikeasti väheni.

Mutta analyysejä on monta muutakin, ja yhdyn ainakin tällä hetkellä sillä tiedolla, mitä
itselläni on, kun olen tätä aihepiiriä kymmenisen vuotta seurannut, Me-säätiön Ulla Nor-
din arvioon, että noin kymmenen vuotta me olemme tehneet nuorten syrjäytymisproblema-
tiikan kanssa aika laajasti töitä ja nyt me rupeamme näkemään joitakin vaikuttavuuksia —
hyvä niin. Ja jotta me nyt löydämme tarkalleen ottaen, että mitkä ne ovat olleet, sitä jatke-
taan.

Mutta mielenkiintoista on, että näyttäisi siltä, että esimerkiksi tällä koulutustakuulla —
joka nimenomaan ei ollut täsmätoimi jollekin yhdelle ryhmälle vaan koko ikäluokkaa kos-
33



Pöytäkirjan asiakohta PTK 165/2018 vp
keva — oli merkittävää vaikuttavuutta. Mutta tämä tarvitsee lisätietoja, ja vaikka me me-
nemme tietysti kaikki ylpeinä vaalikeskusteluihin, niin tämä on yksittäinen asia, jossa toi-
voisin, että meillä olisi vähän niin kuin komiteahenkinen lähestymistapa kaikilla ja luottai-
simme ja hakisimme sitä arviointia vähän pidemmällä aikakaarella. — Kiitos.

21.00 Krista Mikkonen vihr: Arvoisa puhemies! Oikeastaan edustaja Torsti tuossa sa-
noikin sen, minkä takia varasin vielä puheenvuoron korjatakseni sen väärinkäsityksen, että
ne oppositiopuolueet, jotka ovat esittäneet tämän oman lausumaehdotuksensa, jossa yhdy-
tään tähän kansalaisaloitteen asiasisältöön, nyt olisivat jotenkin vastaan tätä mietintöä. Ei-
hän se niin ole. Se on vain lisäys sinne lausumaksi, että mentäisiin sen mukaan.

Ja sitten toisekseen, itsekään siis en ole sivistysvaliokunnassa, mutta kuitenkin, toisin
kuin edustaja Mäkelä tässä sanoi, kyllä minusta näissä ehdotuksissa on aika vissi ero, kun
toisessa selvitetään kustannuksia — toisaalta vaaditaan, että informoidaan oppimateriaalin
kustannuksista etukäteen, ja sitten seurataan ja arvioidaan kustannusten kehitystä — ja kun
toisessa kuitenkin jo halutaan, että tehtäisiin selvityksiä niistä erilaisista malleista, miten se
maksuton toinen aste voidaan toteuttaa.

Päätöksethän senkin suhteen totta kai jäävät sitten seuraavalle hallitukselle, otetaanko
sieltä sitten jotain mallia käytäntöön ja edetäänkö asian suhteen. Mutta näen sen, että meil-
lä olisi selvitystä siitä, miten se voidaan toteuttaa, äärimmäisen arvokkaana, koska, kuten
tässä on tullut tänäkin iltana hyvin esille, tämä on kuitenkin keskustelu, joka jatkuu. Sen ta-
kia mitä nopeammin meillä on niitä selkeitä vaihtoehtoja, miten tässä voisi edetä, sitä hel-
pompi on myös päätöksentekijöiden ja puolueiden arvioida, millaisella mallilla sitten men-
nään eteenpäin, jos halutaan mennä eteenpäin. Ja kuten tässä nyt on tullut selväksi, ilmei-
sesti nyt kokoomus ei halua mennä mitenkään eteenpäin ja joillain puolueilla on omia mal-
leja, mutta ilmeisesti ei ole vielä perusteellisia selvityksiä tehty niiden kustannuksista ja
vaikuttavuudesta ja muusta, ja sen takia juuri tämän kansalaisaloitteen sisällön mukaisesti
olisi syytä tehdä nyt niitä selvityksiä.

Keskustelu päättyi ja asian käsittely keskeytettiin.
34


