















































DEM852.tmp.xml


Pöytäkirjan asiakohta PTK 26/2017 vp
Pöytäkirjan asiakohta 

PTK 26/2017 vp

Täysistunto

Tiistai 21.3.2017 klo 13.59—19.04

8. Hallituksen esitys eduskunnalle laiksi maankäyttö- ja rakennuslain muuttamisesta
Hallituksen esitys HE 251/2016 vp
Valiokunnan mietintö YmVM 2/2017 vp

Ensimmäinen käsittely

Puhemies Maria Lohela: Ensimmäiseen käsittelyyn esitellään päiväjärjestyksen 8. asia.
Käsittelyn pohjana on ympäristövaliokunnan mietintö YmVM 2/2017 vp. Nyt päätetään
lakiehdotuksen sisällöstä.

Keskustelu

15.01 Satu Hassi vihr (esittelypuheenvuoro): Arvoisa puhemies! Tämä on kuudes maan-
käyttö- ja rakennuslain muutosesitys, jota tämä eduskunta käsittelee. Valiokunnan mietin-
tö on erimielinen, mutta yksi asia, josta valiokunta on yksimielinen, on se, että tarvitaan
maankäyttö- ja rakennuslain kokonaisuudistus.

Tässä esityksessä puututaan moniin maankäyttö- ja rakennuslain yksityiskohtiin, joista
merkittävimmäksi vaikutuksiltaan on arvioitu se, että vähittäiskaupan suuryksikön koko-
rajaa esitetään nostettavaksi 2 000:sta 4 000 kerrosneliömetriin, sekä se, että poistetaan
velvoite osoittaa maakuntakaavan keskustatoimintojen alueella vähittäiskaupan suuryksi-
köiden enimmäismitoitus. Lisäksi luovutaan velvoitteesta ottaa huomioon kaupan laatu si-
joitettaessa vähittäiskaupan suuryksikkö muualle kuin keskusta-alueelle.

Toinen keskeinen muutos tässä on elinkeino-, liikenne- ja ympäristökeskusten eli ely-
keskusten roolin muuttuminen. Se koskee sekä näiden neuvontatehtävää että valitusoi-
keutta kaava-asioissa. Sekä neuvottelutehtävää että valitusoikeutta rajataan asioihin ja kaa-
voihin, jotka koskevat vaikutuksiltaan valtakunnallisia tai merkittäviä maakunnallisia
asioita tai liittyvät kyseisen valtion viranomaisen viranomaistehtävän toteutumiseen. Tämä
vaikutus tulee kuitenkin olemaan lyhytaikainen, koska koko tämä aluehallintohan tullaan
mylläämään sote-uudistukseen liittyvässä maakuntahallinnon perustamisessa.

Muut, pienemmät muutokset liittyvät yleiskaavan merkitykseen, maaseuturakentami-
seen, rantoihin sekä metsätalousalueihin ja vapaa-ajan asutukseen. Hallitus esittää, että sil-
loin, kun yleiskaava on ilmeisen vanhentunut, asemakaavan voi perustellusta syystä laatia
vastoin tätä yleiskaavaa. Valiokunta toteaa, että tällöin pitää kuitenkin huolehtia siitä, että
asemakaava sopeutuu yleiskaavan kokonaisuuksiin ja otetaan huomioon se, mitä laki sa-
noo yleiskaavan sisältövaatimuksista.

Toisaalta yleiskaavan käyttöä rakennusluvan perusteena laajennetaan. Aikaisemmin se
on ollut mahdollista ranta-alueilla sekä eräin edellytyksin suunnittelutarvealueilla. Nyt li-
sätään yleiskaavan käyttöä rakennusluvan perusteena muunkin kuin enintään kaksiasuntoi-
sen asuinrakennuksen rakennusluvan myöntämiselle. Valiokunta toteaa, että määräys ei
 Tarkistettu
4.2



Pöytäkirjan asiakohta PTK 26/2017 vp
voi koskea aluetta, jolla maankäytön ohjaustarve edellyttää asemakaavan laatimista. Kui-
tenkin pykälästä poistuu nykyinen edellytys, jossa sanotaan, että rajaus voi koskea vain ky-
läaluetta, johon ei kohdistu merkittävää rakennuspainetta.

Edelleen tässä muutetaan vapaa-ajanasuntojen käyttötarkoituksen muuttamiseen liitty-
viä säädöksiä eli mahdollistetaan se, että kunnan rakennusjärjestyksessä osoitetaan aluei-
ta, joilla vapaa-ajanasunnon muuttaminen vakituiseksi asunnoksi voitaisiin ratkaista suo-
raan rakennusluvalla. Valiokunta korostaa, että tällöin ei voi kuitenkaan tinkiä niistä tek-
nisistä vaatimuksista, joita pysyvän asumisen rakennukselle asetetaan. Valiokunta myös
muistuttaa siitä, että pysyvä asutus tarkoittaa kunnalle velvoitteita palveluiden järjestämi-
seksi ja näin ollen myöskin suunnitelmallisuus on hyvä muistaa.

Metsänhakkuisiin liittyvää maisematyölupaa koskevia säädöksiä muutetaan. Tällähän
hetkellä ranta-asemakaava-alueilla maisematyölupavaatimus on voimassa ilman muuta.
Sitä muutetaan niin, että maisematyölupavaatimus on voimassa ranta-asemakaava-alueilla
vain, jos kaavassa niin määrätään. M-alkuisilla alueilla eli maa- ja metsätalousvaltaisilla
alueilla, jotka ovat samalla ulkoilualueita, ja sitten ympäristössä, johon liittyy erityisiä ym-
päristöarvoja, eli MU- ja MY-alueilla, ei enää kaavassa voida edellyttää tätä maisematyö-
lupaa. Valiokunta kuitenkin toteaa, että edelleen yleiskaavassa on mahdollista asettaa suo-
jelumääräyksellä metsänkäsittelyyn liittyviä rajoituksia, joilla kuitenkin pitää olla selkeä
peruste, ja ne voivat koskea vain rajattuja, suhteellisen pienialaisia alueita.

Aurinkopaneelien ja -keräimien asentamista koskevia lupavaatimuksia yhtenäistetään.
Tätä ovat jotkut asiantuntijat lausunnoissaan vastustaneet lupavaatimusten lisäämisenä.
Kuitenkin valiokunta näki, että tässä on kysymys yhtenäistämisestä, eli jatkossa tulee ole-
maan niin, että tarvitaan toimenpidelupa aurinkopaneelin tai -keräimen asentamiseen sil-
loin, kun on kyse kaupunkikuvaan tai ympäristöön merkittävästi vaikuttavan paneelin tai
keräimen asentamisesta tai rakentamisesta.

Arvoisa puhemies! Kuten mainitsin, tämä mietintö on erimielinen. Mietintöön sisältyy
hylkäävä vastalause ja myöskin pykälävastalause, jonka olen itse allekirjoittanut, ja myö-
hemmin pitämässäni puheenvuorossa selostan sille perustelut.

15.08 Silvia Modig vas: Arvoisa puhemies! Hyvät kansanedustajat! Puheenjohtaja Hassi
kävi ansiokkaasti läpi kyseisen lakimuutoksen.

Käsittelyssä oleva maankäyttö- ja rakennuslain muutos on esimerkki siitä, miksi me tar-
vitsemme kokonaisuudistuksen maankäyttö- ja rakennuslakiin. MRL on jo kohta 20 vuot-
ta vanha, ja siihen on vuosien saatossa tehty lukuisia yksittäisiä muutoksia, pelkästään täl-
lä kaudella kuusi. Siksi olemme ilolla tervehtineet tietoa ympäristöministeriöstä, että mi-
nisteriö aloittaa kokonaisuudistuksen valmistelun. Tarkoitus on kerätä tietopohjaa, jonka
pohjalta voidaan luoda periaatteet, minkä pohjalta maankäyttö- ja rakennuslakia tullaan
uudistamaan. Itse näkisin, että periaatteisiin on kuuluttava se, että maankäyttö- ja raken-
nuslain on vastattava nopeasti kasvavien kaupunkiseutujen tarpeisiin, mutta ehdottomasti
periaatteisiin tulee kuulua se, että se tukee Suomen energia- ja ilmastopolitiikkaa, toisin
kuin tämä tänään käsittelyssä oleva esitys tekee.

Puhemies! Nostaisin esiin muutaman huomion ja huolen.
Ensimmäisenä suuryksikkösääntelyn muutos. Tämä on merkittävin suuri muutos, mitä

tämä esitys pitää sisällään, ja sen vaikutus yhdyskuntarakenteeseen on näkemykseni mu-
kaan negatiivinen. Kun kaupan koko kasvaa ja laadullakaan ei ole enää merkitystä, niin
tämä muutos kyllä heikentää kuntien mahdollisuutta ohjata järkevää kaupunkirakennetta.
2



Pöytäkirjan asiakohta PTK 26/2017 vp
Se voi myös johtaa keskustojen näivettymiseen palveluiden karatessa suuryksiköiden mu-
kana keskustojen ulkopuolelle. Jos kaupunkilaisena, helsinkiläisenä, katson kysymystä,
niin näen, että sillä voi myös olla negatiivinen vaikutus lähiöiden palveluihin, kun myös ne
karkaavat suuryksiköiden perässä ja täten lähiöiden palvelut heikentyvät. Tämä kaikki
osaltaan lisää autoilun tarvetta, joka taas on meidän ilmasto- ja muiden ympäristötavoittei-
demme vastaista. Näkisin, että kaupan alan kehitystä voidaan tukea ilman, että rikotaan yh-
dyskuntarakennetta, ja ilman, että toimitaan Suomen ilmastotavoitteiden vastaisesti.

Toinen huolenaihe on yleiskaava rakennusluvan perusteella. Se, että pelkän yleiskaavan
pohjalta voitaisiin antaa rakennuslupa, tarkoittaa sitä, että meiltä jää yksi olennainen suun-
nittelun vaihe väliin. Yleiskaava on nimensä mukainen yleinen kaava, ja monia asioita ei
edes pyritä ratkaisemaan vielä yleiskaavassa, vaan se tehdään asemakaavavaiheessa. Nä-
kisin, että tämä esitys voi osaltaan heikentää tasokasta alueiden suunnittelua. Perusteluna
tälle muutokselle on esitetty kaavaprosessin nopeuttamista. Kaavaprosessin nopeuttami-
sen pitää olla meidän yhteinen tavoitteemme, mutta mielestäni tässä kohtaa perustelu on-
tuu, sillä tämä uusi tilanne, jossa siis yleiskaavan perusteella saa rakennusluvan, aivan var-
masti johtaa tulkintaerimielisyyksiin ja siten valituksiin. Eli pahimmillaan lisääntyvät va-
litukset voivat itse asiassa hidastaa kaavaprosessia, jolloin tämä muutos toimisi tavoitteen
vastaisesti. [Susanna Huovinen: Näin tulee käymään!]

Myöskään maisematyöluvan poistaminen ei nauti vasemmistoliiton kannatusta. Mikäli
maisematyölupa poistettaisiin, lisääntyisivät metsien avohakkuut ja kuntalaiset menettäi-
sivät mahdollisuuden vaikuttaa virkistysmetsien tulevaisuuteen. Maisematyölupa tuleekin
säilyttää yleiskaavan M-alueella aivan kuten aiemmin ja aivan kuten vastalauseessa nume-
ro 1 valiokunnassa on tehty.

Arvoisa puhemies! Edellä puhumani perusteella sanoisin, että tätä esitystä ei voi hyväk-
syä. Siihen voidaan tehdä parannuksia pykälämuutoksilla, ja siksi esittäisin käsittelyn poh-
jaksi vastalauseen numero 2.

15.12 Anne Kalmari kesk: Arvoisa rouva puhemies! Tässä näkee, että puolueilla on vah-
voja eroja siinä, halutaanko antaa ihmisille asumisen vapaus myös maaseudulla vai eikö
haluta. [Susanna Huovinen: Ei tässä siitä ole kyse!] Tässä salissa on paljon ihmisiä, jotka
haluavat eheän yhdyskuntarakenteen nimissä keskittää väet suuriin keskuksiin. Viime hal-
lituskaudella oli linjauksia, ettei annettu rakennuslupia yli 5 kilometrin päähän lähimmästä
koulusta, koska ajateltiin, että siitä voisi vaikka tulla kustannuksia, vaikka koulukyyti me-
nee vierestä. Minusta kunnat ovat juuri oikeita yksiköitä päättämään, mikä missäkin kun-
nassa on järkevää rakentamista. Keskusta tekee sen, minkä lupasi: se purkaa normeja, mah-
dollistaa lisärakentamisen maaseudulla entistä helpommin, mahdollistaa sen, että ne, jotka
haluavat muuttaa vapaa-ajanasuntonsa pysyväksi asunnoksi, pystyvät tekemään sen entis-
tä joustavammin, [Jari Myllykosken välihuuto — Mats Nylund: Oikein!] huolehtii siitä,
että ylipäätään kaavoittaminen ja rakentaminen menevät lähemmäksi asiakasta.

En ole ymmärtänyt koskaan sitä, että Suomen kaltaisessa maassa, missä meillä tilaa on,
ajatellaan, että sen pitäisi olla tavoitetila, että väki pakataan suuriin keskuksiin. [Susanna
Huovinen: Kuka täällä niin on sanonut?] — Tässä juuri edellisessä puheenvuorossakin to-
dettiin se, että tämä vaurioittaa eheää yhdyskuntarakennetta. — Sillä ei ole minkäänlaista
tieteellistä näyttöä, että tällainen tiivis ihmisten pakkaaminen veisi kasvihuonekaasupääs-
töjä pienemmiksi. Itse asiassa Jukka Heinosen tutkimus Aalto-yliopistolta todistaa juuri
päinvastoin: siellä, missä on vähän harvempia yksiköitä, sopivan kokoisia kyliä, pystytään
3



Pöytäkirjan asiakohta PTK 26/2017 vp
esimerkiksi uusiutuvaa energiaa lämmittämiseen käyttämään paljon järkevämmin ja te-
hokkaammin kuin keskitetyissä yksiköissä. Tiedän, että täällä on väkeä, joiden mielestä
vain ratojen varteen tai raitiovaunujen viereen pitäisi ihmisten asuttautua, mutta mielestäni
on loistavaa, että nyt tämä hallitusohjelma vie eteenpäin sitä mahdollisuutta, että jokaisella
Suomen kansalaisella on entistä helpommin mahdollisuus elää ja yrittää siellä, missä ha-
luaa.

Myöskin tämä kaupan suuryksikön kokorajamuutos oli positiivinen. Muistatte, miten
outoa oli viime hallituskaudella se — vaikkei se meidän maakuntaamme edes koskenut —
että ajateltiin, että venäläisten turistien on pakko matkata tänne pääkaupunkiseudulle ku-
luttamaan, eikä ollut mahdollisuutta pysähtyä tuohon välille, koska ympäristöministeriön
silloiset virkamiehet näkivät, että tänne väki on tuotava. Siitä nousivatkin melkoiset myrs-
kyt maakunnissa, ja nyt tämäkin asia tulee muuttumaan.

Kyläkeskusten kyläkaavat saavat entistä suuremman merkityksen. Minusta on hienoa,
että niitä tehdään. Minusta on hieno se asia, että turhista maisematyöluvista, jotka ovat vaa-
tineet turhaa käsittelyä sekä asiakkaalta että hallinnossa ja maksaneet maltaita, joissakin ta-
pauksissa luovutaan. 

Kaiken kaikkiaan tämä esitys on loistava, [Susanna Huovinen: Ei todella ole loistava!] ja
kiitän ministeriä siitä, että byrokratiaa oikeasti puretaan — vaikka koirat haukkuvat, niin
karavaani onneksi kulkee. [Susanna Huovinen: Täällä ei onneksi ole koiria, täällä on kan-
sanedustajia!]

15.16 Silvia Modig vas (vastauspuheenvuoro):  Arvoisa puhemies! Edustaja Kalmari il-
meisesti ymmärsi minua väärin. Hän sanoi puheenvuorossaan, että olisin vaatinut, että
kaikkien pitää pakkautua muutamaan kaupunkiin elämään ahtaasti toistensa pakokaasuis-
sa. En missään nimessä sitä esittänyt enkä sellaista vaadi. Minä kannatan ihmisten oikeutta
vapaasti valita, missä he haluavat asua. Mutta tosiasia on se, että esimerkiksi meille Hel-
sinkiin muuttaa valtavasti uutta väestöä ja loppua ei näy. Se tapahtuu monista syistä: tänne
tullaan opiskelun perässä, tänne tullaan työn perässä, tänne tullaan rakkauden perässä. Ja
helsinkiläisenä minä sanon teille uusille helsinkiläisille, että tervetuloa. Emme me voi vaa-
tia ja pakottaa ihmisiä asumaan tietyssä paikassa. Kun me tiedämme, että pääkaupunkiseu-
tu vastaa noin 25 prosentista koko maan bruttokansantuotteesta, sillä, mikä on tämän
alueen työllisyys, mikä on tämän alueen talouden kunto, on merkitystä koko Suomelle. Ei
meidän tarvitsisi asettaa tässä maaseutua ja kaupunkia vastakkain. On mielestäni täysin
mahdollista uudistaa maankäyttö- ja rakennuslaki siten, että se palvelee näitä molempia
kestävällä tavalla.

Puhemies Maria Lohela: Tässä oli useampia vastauspuheenvuoron pyytäjiä. Sen painik-
keen kautta voi nyt ilmoittautua. Pyydän tekemään niin, jolloin kaikki tulevat huomioi-
duiksi.

15.18 Ari Torniainen kesk (vastauspuheenvuoro): Arvoisa rouva puhemies! Tämä halli-
tuksen esitys todellakin sisältää useita erityyppisiä kaavoitukseen ja rakentamiseen liitty-
viä sujuvoittamistoimenpiteitä. Ne ovat erittäin hyviä. Ne parantavat rakentamisen edelly-
tyksiä niin maaseudulla, haja-asutusalueella kuin myöskin kaupungeissa. Kun asiantunti-
joita ympäristövaliokunnassa kuultiin, niin täytyy todeta, että myöskin Helsingin kaupun-
4



Pöytäkirjan asiakohta PTK 26/2017 vp
gin edustaja asiantuntijana totesi, että tämä lakiesitys, hallituksen esitys, on hyvä ja auttaa
myöskin Helsinkiä kaavoituksessa.

Kaiken kaikkiaan tämä on erittäin hyvä. Tämä antaa myöskin enemmän mahdollisuuk-
sia kuntapäättäjille kunnissa tehdä niitä päätöksiä, mihin saa rakentaa ja millaisia raken-
nuksia saa rakentaa. Kaiken kaikkiaan itse lämpimästi sitä kannatan. Tämä hallituksen esi-
tys parantaa myöskin vapaa-ajanasuntojen käyttötarkoituksen muuttamista pysyvään asu-
miseen. Se on erittäin hyvä. Myöskin aurinkopaneelien ja -keräimien asentaminen ja ra-
kentaminen helpottuu tulevaisuudessa.

15.19 Susanna Huovinen sd (vastauspuheenvuoro): Arvoisa rouva puhemies! Ensin täy-
tyy todeta sama, minkä valiokunnan puheenjohtaja täällä aivan oikein mainitsi, että tämä
on kuudes kerta, kun maankäyttö- ja rakennuslakia tällä eduskuntakaudella muutetaan. Va-
liokunnassa kuulimme lukuisten asiantuntijoiden huolen paitsi näistä muutoksista, joita
tässä esitetään, myös siitä, että tämä kokonaisuus menee sillä tavoin pirstaleiseksi, että täs-
sä ei kohta pysy kukaan kyydissä. Olisi ollut järkevämpää tehdä kokonaisuudistusta, ryh-
tyä valmistelemaan sitä, eikä lähteä jälleen kerran hosumaan, tekemään erilaisten normien
purkua, joka on sitten vähän mitä sun sattuu. Meillä valiokunnassa on ihan vakavasti otet-
tavia lausunnonantajia käynyt esittämässä huolensa, ja kun täällä edellinen puhuja sisäises-
ti ristiriitaisessa puheenvuorossaan kertoi, että kyllä kunnille täytyy tulla lisää mahdolli-
suuksia, niin meillä on Kuntaliiton lausunto, joka kertoo, että he vastustavat esimerkiksi
tätä kaupan suuryksikköasiaa sen vuoksi, että kunnilta nimenomaan viedään ohjausmah-
dollisuuksia. Koettakaa nyt päättää, minkälaista [Puhemies koputtaa] norminpurkua täällä
tehdään.

15.20 Pauli Kiuru kok (vastauspuheenvuoro): Arvoisa rouva puhemies! Olen itse ollut
kuntatyöntekijä. Luotan kunnan virkamiehiin ja heidän osaamiseensa. Yksi asia, joka tässä
on noussut ja nousee keskusteluun ihan varmasti, on ely-keskusten valitusoikeus, joka on
nyt rajattu valtakunnallisesti ja maakunnallisesti merkittäviin kohteisiin. Tavoitteena on
sujuvoittaa. Tiedämme kyllä, että ely-keskusten valitukset ovat menestyneet hyvin eli ei-
vät ole aiheetta valittaneet. [Susanna Huovinen: Aivan, ei todellakaan!] Toisaalta kyllä
luotan, että kun vastuuta annetaan kuntiin lisää, niin kuntatyöntekijät tekevät vastuullisesti
sitä työtä, mihin ovat koulutuksensa saaneet ja mistä vastuun virkamiesvastuulla kantavat.

Tässä laissa on huomioitu myös maaseutuelinkeinot. Liitännäiselinkeino-sana lisättiin
sinne, mikä oli hyvä täydennys. Maisematyölupa herätti intohimoja ainakin itselläni, ja se
on nyt täällä [Puhemies koputtaa] mietinnössä hyvin huomioitu, että sitä voidaan edelleen
ohjata.

15.21 Eeva-Maria Maijala kesk (vastauspuheenvuoro): Arvoisa puhemies! Tämä kysei-
nen maankäyttö- ja rakennuslain muutosesitys tuli todella tarpeeseen. Olen kiitollinen sii-
tä, että tämä saatiin menemään nytten asianmukaisesti ja oikealla tavalla läpi. Se, että tämä
on ollut monessa palasessa, ei ole haitaksi sille, vaan tarkoittaa sitä, että teemme suunni-
telmallisesti tätä hallitusohjelman mukaista toimintaa. Hallitusohjelman mukaan on saatu
purettua paljon byrokratiaa, on saatu käytännöllisesti asiat toimimaan eteenpäin.

Esimerkiksi kyllähän tämä maaseudulla eläminen tehdään tämän avulla helpommaksi,
koska aikaisemmin eduskunnassa on säädetty hyvin paljon erinäköisiä säädöksiä, jotka
ovat tähdänneet siihen, että maaseudulla eläminen olisi vaikeampaa ja vaikeampaa. Nyt me
5



Pöytäkirjan asiakohta PTK 26/2017 vp
luotamme entistä enemmän kuntien päätösvaltaan. Kunnat itse osaavat tehdä päätöksensä,
millaista esimerkiksi siellä pienessä pitäjässä on eläminen ja mihinkä on järkevää rakentaa
ja vaikuttaa asioissa.

15.22 Satu Hassi vihr (vastauspuheenvuoro): Arvoisa puhemies! Edustaja Huovinen jo
totesi, että tämä esitys kaikkein merkittävimmässä asiassa eli tässä kaupan suuryksik-
köasiassa vie kunnilta valtaa, vie kunnilta mahdollisuuden ohjata kaupan suuryksikköjen
sijoittumista ja myöskin kaupan laatua. Suomen ympäristökeskus lausunnossaan toteaa
sen, että tämä tulee todennäköisesti lisäämään ilmastopäästöjä, se vie palveluita entistä
kauemmas sieltä, missä ihmiset asuvat, ja huonontaa siis lähipalveluita. On vaikea nähdä,
millä tavalla tässä olisi kyse nimenomaan maaseudun ihmisten asian ajamisesta. Minusta
vaikutus on aivan päinvastainen tällä hallituksen esityksellä.

Vielä haluan tuoda esille sen, että korkein hallinto-oikeus omassa lausunnossaan totesi,
että tämä esitys toteutuessaan tulee lisäämään [Puhemies koputtaa] sisällöltään lainvastai-
sia kaavoja kunnissa.

15.23 Hannu Hoskonen kesk (vastauspuheenvuoro): Arvoisa rouva puhemies! Olen kyl-
lä todella hämmästynyt, kun opposition puolelta esitetään sitä, että tässä nyt maailma on
kaatumassa. Ja kaikkein eniten ihmettelen sitä, että kun tässä nyt maankäyttö- ja rakennus-
lakia ollaan muuttamassa suuntaan, jossa maaseudun kuntien oma päätösvalta aidosti rat-
kaisee, minne rakennetaan — niin että jos esimerkiksi poikkeuslupaa anotaan vaikkapa ke-
sämökin muuttamisesta pysyväksi asumukseksi, niin sehän on erittäin hyvä asia: saadaan
nopeasti ja turhia valituksia pois — niin demarit ja varsinkin vasemmistoliiton edustajat
ovat tässä puolustamassa sitä, että keskitetään kaikki tänne Etelä-Suomeen. Tämähän on
kaikista kallein vaihtoehto. [Susanna Huovinen: Kukaan ei ole täällä tällä lailla sanonut, te
keksitte näitä!] Te olette puolustamassa muun muassa sitä menettelyä, että Helsingissä
omistaa sen niminen ruotsalainen miljardööri kuin Erik Selin 4 000 asuntoa, kiskoo sillä
valtavat vuokratuotot, ja me maksamme sitten valtion budjetin kautta kymmeniä miljoonia
tälle ruotsalaiselle miljardöörille asumistukina. Tätäkö te haluatte? Kyllä minä olen vallan
suuresti hämmästynyt, että esimerkiksi vasemmistoliitto ja demarit puolustavat miljardöö-
rin oikeuksia kerätä rahaa valtion kustannuksella. Ihmettelen suuresti.

15.24 Riitta Myller sd (vastauspuheenvuoro): Arvoisa puhemies! On hieman vaikea ym-
märtää, miten tuo Hoskosen puheenvuoro liittyy tähän lainsäädäntöön. [Hannu Hoskonen:
Minä kerron kohta, miten se on! — Susanna Huovinen: Ei liity!]

Todellakin tarvitsemme kokonaisuudistusta maankäyttö- ja rakennuslakiin. Meillä on
tulossa iso maakuntauudistus, ja tämä on se paikka, jossa myöskin näitä säädöksiä, joita
tässä on käsitelty, olisi ollut järkevä käsitellä.

Täällä sanottiin, että puretaan byrokratiaa. [Hannu Hoskonen: Näin tehdään!] Näinhän
ei tapahdu. Päinvastoin, kun nämä säädökset ovat epämääräisiä, tulee tilanteita, jolloin tar-
vitaan ja kuormitetaan oikeuslaitosta, ja tätä kautta byrokratia lisääntyy. Myöskään se, että
tällä keskitettäisiin pääkaupunkiseudulle tai kasvukeskuksiin, ei pidä paikkaansa. Päinvas-
toin ongelma on se, että tämä kaupan suuryksiköitten laajamittainen rakentaminen kaupun-
kien ulkopuolelle tulee viemään palveluja myöskin sieltä [Puhemies koputtaa] haja-asutus-
alueilta, ja tämä on todella valitettava asia.
6



Pöytäkirjan asiakohta PTK 26/2017 vp
15.26 Markku Eestilä kok (vastauspuheenvuoro): Arvoisa rouva puhemies! Pidän tätä
hallituksen esitystä hyvänä ja erityisesti tätä kohtaa, jossa kunta saa päättää rakennusjär-
jestyksessä niistä alueista, missä vapaa-ajanasunto voidaan sitten rakennusluvalla muuttaa
ympärivuotiseen asumiseen kelpaavaksi, tietysti säännöksiä noudattaen.

Mutta kun täällä on valiokunnan jäseniä ja puheenjohtaja ja yksi asia on itselleni hieman
epäselvä, niin voitteko valistaa minua: kun rakennusjärjestys on käsittääkseni kaavalle
alisteinen asiakirja, se ei voi mennä kaavan ohi eikä yli, niin jos tämä vapaa-ajanasunto si-
jaitsee kaava-alueella, niin mitä tapahtuu kunnassa, onko edelleen oikeus rakennusjärjes-
tyksen kautta sitten niille ihmisille suoda se mahdollisuus muuttaa tämä vapaa-ajanasunto
ympärivuotiseen asumiseen kelpaavaksi? Tämä on hyvin yksinkertainen kysymys. Uskon,
että saan siihen vastauksen.

15.27 Anne Kalmari kesk (vastauspuheenvuoro):  Arvoisa rouva puhemies! Erityisesti
ely-keskusten roolin muuttuminen on yksi tärkeitä asioita tässä lainsäädäntömuutoksessa.
Kuten jo totesin, kunta on paras yksikkö tietämään, mikä siellä kunnassa on edullista, min-
ne kannattaa rakennuslupia myöntää ja missä esimerkiksi kunnallistekniikan järjestämi-
nen olisi kohtuutonta, ellei asiakas itse sitä sitten pysty järjestämään. On tärkeää, että ely-
keskusten rooli muuttuu konsultoivaksi ja ne eivät enää jatkossa ohjaa alueitten käyttöä ja
rakennustoimien järjestämistä, ellei sitten ole kyseessä valtakunnallisesti tai maakunnalli-
sesti merkittäviä kohteita. [Riitta Myller: Kuka sen määrittelee?] Eli kyllä jatkossakin pi-
detään siitä huoli, että esimerkiksi inventoidut kohteet pysyvät viihtyisinä ja kauniina kat-
sella, mutta täytyy myös muistaa ihan maisemankäytön kohdaltakin, että niitä kauniita
maisema-alueita, kulttuurimaisemia, ei olisi tullut ilman ihmistä. Tällä hetkellä [Puhemies
koputtaa] ajattelumaailma on ollut, edellisellä hallituskaudella, että niitä ihmisiä rangais-
taan, jotka ovat maiseman tehneet.

15.28 Anders Adlercreutz r (vastauspuheenvuoro):  Värderade talman! Edustaja Eestilä
nosti esille hyvän asian: tämä on väärä paikka määritellä tämä poikkeama rakennusjärjes-
tyksestä.

Edustaja Hoskonen sanoi, että tämä karsii turhia valituksia. Itse asiassa asiantuntijakuu-
lemisten pohjalta tilanne on juuri päinvastainen. [Sosiaalidemokraattien ryhmästä: Kyllä,
just näin!] Tämä lisää huonojen valitusten määrää, tämä kuormittaa oikeusasteita.

Mutta onhan tässä sinänsä hyviäkin asioita: on hyvä, että maaseutuelinkeinoon liittyvää
rakentamista helpotetaan, ja on hyvä, että lisärakentamista helpotetaan, ja saattaa olla joku
muukin hyvä asia.

Kun valiokunnassa kysyin ministeriöiden edustajilta, onko kukaan sitä mieltä, että tämä
vähentää laittomien rakentamispäätösten määrää, niin kukaan ei ollut sitä mieltä. Kun ky-
syin, onko joku sitä mieltä, että tämä vie meitä lähemmäs Pariisin sopimuksen päämääriä,
kukaan ei ollut sitä mieltä. [Susanna Huovinen: Juuri niin!]

Tämä kaupan suuryksiköiden laadun poistaminen eli sen, että saisi määrittää, minkälais-
ta kauppaa tulee, ei ole järkevää, kestävää yhteiskuntakehitystä, koska on eri asia, onko
kauppa autokauppa, [Puhemies koputtaa] rautakauppa vai ruokakauppa. Sen lisäksi koko-
yksikön poistaminen näivettää maaseutua, yksiselitteisesti.

15.29 Markus Lohi kesk (vastauspuheenvuoro): Arvoisa puhemies! Minusta tämä edus-
taja Kalmarin puheenvuoro oli oikein hyvä ja kertoi paljon siitä, mistä tässä on kysymys.
7



Pöytäkirjan asiakohta PTK 26/2017 vp
Ymmärrän, että on erilaisia mielipiteitä, ja varmasti tässä on asioita, joista asiantuntijatkin
voivat olla eri mieltä, mutta kaiken kaikkiaan se, että me vapautamme rakentamista ja li-
särakentamista, on minusta järkevää ja myös se, että tässä tarkastellaan ely-keskuksen roo-
lia.

Kun täällä edustaja Modig nosti esille, että pääkaupunkiseudulla tuotetaan 25 prosenttia
bkt:stä, niin pitää muistaa, että pitää katsoa vähän laajempaa aluetta. Jos me katsomme
koko Uuttamaata, joka on sen työssäkäyntialueena, ja vähän kauemmaksikin, niin itse
asiassa Uudenmaan alueella se bkt per asukas on sama kuin koko Suomessa keskimäärin.
Meillä on paljon semmoisia alueita — vaikkapa Meri-Lapin alue, missä itse asiassa asuu
noin 60 000 asukasta ja tuotetaan 7 prosenttia koko valtakunnan bkt:stä — eli tätä ei pidä
näin yksisilmäisesti katsoa, mutta tässä ei pidä myöskään asettaa vastakkain kaupunkeja ja
maaseutua, [Silvia Modig: Ei niin!] vaan pitää lähteä siitä, että ihmiset saavat valita, missä
he haluavat asua.

15.30 Silvia Modig vas (vastauspuheenvuoro):  Arvoisa puhemies! Olen edustaja Lohen
kanssa aivan samaa mieltä siinä, että minä myös vastustan tätä vastakkainasettelua maa-
seudun ja kaupungin välillä, joka yhä uudestaan keskustan toimesta tässä salissa nousee.

Haluan oikaista edustaja Torniaisen puheenvuoroa siitä, kun hän sanoi Helsingin kan-
nattaneen kokonaisuutena tätä muutosta. Kuten Helsingin lausunnosta on kaikkien luetta-
vissa, kaupan suuryksikön muutos nähdään Helsingin näkökulmasta riskinä ja haitallisena
yhdyskuntarakenteelle, koska se rikkoo järkevän yhdyskuntarakenteen, näivettää keskus-
tan ja lisää autoilun tarvetta. Ei kasvavaa kaupunkia voi rakentaa kasvavan yksityisautoi-
lun varaan. Jos me näin teemme, silloin edustaja Kalmarin aiemmin esittämä dystopia to-
teutuu. Kohta me emme mitään muuta tee kuin olemme kuin sillit purkissa ja hengitämme
toistemme pakokaasuja.

Edustaja Hoskoselle haluan todeta, kun te puhuitte tästä minulle tuntemattomasta miljo-
nääristä: teidän keskustalainen ministeri on juuri luonut kymmenen vuoden korkotuen,
joka on lottovoitto näille miljonäärigryndereille, ja sen laskun maksaa tavallinen vuokra-
lainen. Keskustalle kokonaisuudessaan haluan todeta: Maaseudun elinvoimaisuus ja se,
että ihmiset voivat asua omilla paikkakunnillaan, koostuu varmasti monesta asiasta: onko
siellä hyvät, laadukkaat palvelut saatavilla, [Puhemies koputtaa] onko opiskelupaikkoja.
Toivottavasti kannatte tästä huolta myös muissa hallituksen esityksissä.

15.31 Ari Torniainen kesk (vastauspuheenvuoro):  Arvoisa rouva puhemies! Maaseutua
ja kaupunkiasutusta ei missään tapauksessa pidä asettaa vastakkain, vaan ne täydentävät
toisiaan ja molempia tarvitaan. Se on tosiasia. [Välihuuto] — Se on tosiasia.

Täällä on useissa puheenvuoroissa nostettu esille maankäyttö- ja rakennuslain kokonais-
uudistus. Se on todellakin tarpeen, me kaikki tiedämme sen, ja täytyy sanoa, että ympäris-
tövaliokunta oli täysin yksimielinen myöskin tästä asiasta, ja me tiedämme, että ministeri
Tiilikainen on jo omalta osaltaan viemässä asiaa eteenpäin, että maankäyttö- ja rakennus-
lain kokonaisuudistus saadaan käyntiin. Se on pitkä prosessi, ja siksi on hyvä, että tämä
hallituksen esitys menee nytten eteenpäin. Tämä sujuvoittaa rakentamista. Kyllä valiokun-
takäsittelyssä tuli selkeästi esille, että asiantuntijat olivat kuitenkin sitä mieltä, että vaikka
tarvitaan maankäyttö- ja rakennuslain kokonaisuudistus, niin myöskin tämä parantaa ra-
kentamista tulevaisuudessa.
8



Pöytäkirjan asiakohta PTK 26/2017 vp
15.33 Mikko Alatalo kesk (vastauspuheenvuoro): Arvoisa puhemies! Minusta tämä eh-
dotus on hyvä, ja tässä on nimenomaan idea se, että rakentaminen on vapaampaa ja todel-
lakin maaseudulle on helpompaa rakentaa maatilan lisärakennuksia ja kesämökkejä, mutta
tämähän koskettaa myös kaupungeissa tehtäviä kerrostalojen peruskorjauksia ja esteettö-
myyshankkeita. Nyt tässä on tällainen mittakaavavirhe, että muutama prosenttihan on vain
maaseudulle rakentamista ja suurin osa gryndaamisestahan tapahtuu täällä kaupungeissa,
eli kun vapautetaan rakentamista maaseudulla, niin ei tämä nyt maailman ilmastoa kaada,
elikkä kyllä siellä ihan hyvää rakentamista varmasti tehdään ja ekologista. [Satu Hassi: Ne
kauppakeskukset!] Kesämökin taikka loma-asunnon kun laittaa kuntoon, se on monessa ta-
pauksessa ihan energiatehokas ja näin. Että ei siinä mitään suurta vaaraa siinä mielessä tu-
le.

Hyvä, että lupa-asioissa siirrytään yhden luukun palvelumalliin. Se on myös loistava
asia. Sitä paitsi, mitä tulee elyn tehtäviin, niin nehän jatkuvat maakunnissa, ja elyllä on pal-
jon hyviäkin esityksiä. Muun muassa Tampereella, missä valtapoliitikot haluavat tuhota
hienon Eteläpuiston ja rakentaa mustaa asfalttia ja betonilaatikoita sinne, elyhän on muis-
tuttanut tämän tärkeän puiston [Puhemies koputtaa] historiallisista ja kulttuurisista arvois-
ta. Siinä mielessä kyllä varmasti tulevaisuuden maakuntahallinnoillakin on merkitystä
näissä asioissa. 

15.34 Susanna Huovinen sd (vastauspuheenvuoro):  Arvoisa rouva puhemies! Puutun
vielä tähän täällä keskustelussa esiin nousseeseen ely-keskusten rooliin ja siihen, että tämä
esitys nyt käytännössä vie näitä edustaja Alatalonkin mainitsemia elyn mahdollisuuksia
vaikuttaa käytännössä näihin asioihin. Kun täällä on niin hankalaa hallituspuolueitten
edustajilla uskoa meitä opposition edustajia ja meidän huoliamme, niin minäpä nyt luen
ihan suoran sitaatin yhdyskuntasuunnittelun professori Juho Rajaniemen lausunnosta. Hän
sanoo: "Nämä ely-keskusten valitusoikeuden muutokset, joita hallitus esittää, ovat vastaus
ongelmaan, jota ei ole olemassa." Näin hän kirjoittaa. Esimerkiksi kaavavalituksissa ely-
keskusten osuus on vain 4 prosenttia, ja ely-keskusten valitukset menevät huomattavan
usein, siis noin 80-prosenttisesti, läpi, eli ely-keskukset valittavat harvoin ja pääsääntöises-
ti sellaisista päätöksistä, joista valittaminen on ollut hallinto-oikeuksien mielestä perustel-
tua. Tämän mahdollisuuden ely-keskuksilta hallituksen esitys nyt vie.

15.35 Jukka Kopra kok (vastauspuheenvuoro): Arvoisa rouva puhemies! Koskien kau-
pan suuryksiköiden sääntelyä keskustassa ja keskusta-alueiden ulkopuolella kiinnittäisin
huomiota siihen, että Suomi on kuitenkin hyvin laaja maa ja meillä alueet ovat erilaisia. On
pakko nostaa esiin kaakkoisen Suomen alue, missä rajakaupan merkitys on erittäin suuri ja
jopa 4 000:kin neliömetriä, joka nyt myymälälle sallitaan, on siinä mittakaavassa pieni.
Olisi tietysti hienoa, että nämä erityisolosuhteet eri puolilla Suomea huomioitaisiin laajas-
ti, jotta voitaisiin tilanteen mukaan rakentaa myös isompia yksiköitä.

On huomattava, että kun näitä suurempia yksiköitä mahdollisesti rakennetaan, niin ei-
hän niitä yhteiskunnan varoilla tehdä vaan yleensä taustalla ovat sijoittajat, jotka omaa ra-
haa laittavat näihin kiinni ja tavallaan kantavat riskiä ja omalla rahallaan vastaavat siitä,
kannattaako toiminta vai ei.

Totta kai on varmistettava myös se, että taajama-alueilla ja kaupunkilaisilla on mahdol-
lisuudet käydä ostoksilla ilman ylenpalttista autoilua maaseudulla.
9



Pöytäkirjan asiakohta PTK 26/2017 vp
15.36 Jani Mäkelä ps (vastauspuheenvuoro): Arvoisa puhemies! Asia on juuri näin kuin
edustaja Kopra sanoi, että erityisolosuhteet eri paikoissa on huomioitava, ja se huomioimi-
nen tapahtuu mielestäni parhaiten siten, että kunnille itselleen annetaan näissä asioissa pää-
tösvaltaa. En nyt oikein ymmärrä opposition näkemyksiä siitä, että kunnat ikään kuin ta-
hallaan kaavoittaisivat laittomia kaavoja tai veisivät tahallaan palveluita pois ihmisten luo-
ta. Mihin nämä väitteet oikein perustuvat? Ovatko mielestänne kuntien valtuutetut ja vir-
kamiehet nyt sitten yksinkertaisia vai pahantahtoisia? Onko tämä se viesti, minkä te haluat-
te lähettää kuntavaaliehdokkaille tulevissa kuntavaaleissa, että heihin ei luoteta ja heidän
osaamistaan, kompetenssiaan ja motiivejaan kyseenalaistetaan?

15.37 Susanna Huovinen sd (vastauspuheenvuoro):  Arvoisa puhemies! Kun tätä väärin-
ymmärryksen ilmapiiriä nyt halutaan tietoisesti tässä ylläpitää, niin totean vielä kerran, että
esimerkiksi tästä kaupan suuryksikköasiasta, josta täällä on monta puheenvuoroa jo käy-
tetty, totesin jo aikaisemmin: Kuntaliiton lausunnossa vastustetaan tätä, koska tämä muu-
tos nimenomaan vie kunnilta mahdollisuuksia tehdä niitä ratkaisuja, joita te täällä perään-
kuulutatte. Emme me ole täällä sanoneet, että kunnat eivät osaa tehdä päätöksiä, vaan me
olemme vedonneet siihen, mitä Kuntaliitto — joka kai nyt edelleen edustaa kuntia — on
todennut valiokunnan asiantuntijakuulemisessa. Näitä lappuja kannattaa lukea eikä esittää
täällä näkemyksiä, jotka perustuvat puhtaalle uskomukselle jostakin.

15.38 Jari Leppä kesk (vastauspuheenvuoro): Rouva puhemies! Tämä maankäyttö- ja ra-
kennuslaki on hyvä ja tarpeellinen. Se myös tunnistaa sen, että meillä on erilaisia alueita,
niillä on erilaisia tarpeita ja niillä on erilaisia vetovoimatekijöitä. Kaupungissa ne ovat ihan
erilaisia kuin maaseudulla, ja molempia tarvitaan, molemmissa tarvitaan rakentamista.
Molemmissa on ongelmia tällä hetkellä, ehkä vähän toisinpäin — ainakin jossakin määrin
niin, että maaseudulla ei ainakaan liikaa rakenneta, vaan päinvastoin, aivan liian vähän. Me
olemme kaikki olleet lukuisissa eri keskusteluissa tässäkin salissa sitä mieltä, että maaseu-
dun elinvoimasta pitää pitää huolta. Rakentaminen on yksi kaikkein tärkeimpiä asioita, että
siellä voi asua ja elää.

Uskon myöskin kuntien haluun järjestää palveluita — en siihen, että nyt tämä jollain ta-
valla heikentää sinne tulevien uusien asukkaiden palveluja, enkä myöskään siihen, että ke-
säasuntoja muutetaan vakituisiksi, enkä myöskään siihen, että me tuprutamme toisemme
hengiltä, niin kuin taisi joku kollega tässä todeta. Teknologia edistyy, meidän liikkumi-
semme muoto tulee aivan totaalisesti muuttumaan seuraavien vuosikymmenien aikana.

Nyt me valmistaudumme tällä rakentamisella siihen, että joka puolella Suomea myös-
kin [Puhemies koputtaa] voi asua ja elää ja yrittää.

Puhemies Maria Lohela: Edustaja Rehn-Kivi, ja sen jälkeen puhujalistaan.

15.39 Veronica Rehn-Kivi r (vastauspuheenvuoro): Arvoisa puheenjohtaja! Tämän esi-
tyksen mukaan elyn toimivaltaa rajoitetaan ja poistetaan valitusoikeus muissa kuin valta-
kunnallisesti merkittävissä tai suojeluhankkeissa. Mielestäni on todella tärkeätä, että meil-
lä on viranomaistaho, joka valvoo kuntien kaavoitustoimintaa ja myöskin sen lainmukai-
suutta ja maakunnan tavoitteiden mukaisuutta. Valitettavasti kunnissa tehdään usein aika
lyhytnäköisiä päätöksiä, kun on kiire saada joku toimija kuntaan, ja tämä ei auta siinä, mitä
esimerkiksi isojen kauppakeskusten sijoittaminen keskusta-alueiden ulkopuolelle tulee ai-
10



Pöytäkirjan asiakohta PTK 26/2017 vp
heuttamaan näille kylille. On tärkeätä, että meillä on tämä viranomaistaho, ja kun se nyt
esityksen mukaan poistetaan elyltä, niin tämä valvonta jää sitten muille toimijoille, esimer-
kiksi yksityishenkilöille. Mielestäni se ei ole oikein. [Susanna Huovinen: Ei olekaan!]

Puhemies Maria Lohela: Ja listalle.

15.40 Martti Mölsä ps: Arvoisa rouva puhemies! Todetaan nyt vielä kerran, että käsitte-
lyssä ovat maankäyttö- ja rakennuslain muutos ja ympäristövaliokunnan antama mietintö.
Muutoksella toteutetaan hallitusohjelman kaavoituksen ja rakentamisen lupien sujuvoitta-
mista koskevia toimenpiteitä. Muutosten tavoitteena on vähentää kaavoitukseen ja raken-
tamiseen liittyvää säätelyä, lisätä rakentamismahdollisuuksia sekä edistää elinkeinoelä-
män toimintaedellytyksiä ja toimivan kilpailun kehittymistä. Tähän väliin on hyvä todeta
hallitusneuvotteluissa kolmessakin työryhmässä olleena, että neuvottelujen tulokset alka-
vat näkyä. Tulosta syntyy, Suomi nousee, kun maalla on toimiva hallitus. Toista oli viime
kaudella.

Otan esiin nyt tässä tärkeimpiä kohtia. Esityksen mukaan yleiskaavan käyttöä rakennus-
luvan perusteena lisätään, samoin rakennusluvan erityisiä edellytyksiä suunnittelutarve-
alueella koskevia säännöksiä täsmennetään. Edellä esitettyyn viitaten valiokunta ehdottaa
137 §:n 2 momentin muuttamista siten, että siihen lisätään maa- ja metsätalouden harjoit-
tamisen ohella viittaus sen liitännäiselinkeinoon. Liitännäiselinkeinolla tarkoitetaan maa-
ja metsätalouden harjoittamisen ohella harjoitettavaa, siihen kiinteästi liittyvää sivuelin-
keinoa, kuten maaseutumatkailuun, hevostalouteen tai kiertotalouteen liittyvää toimintaa.
Lisäksi maa- ja metsätalouteen liittyvää rakentamista joustavoitetaan.

Asemakaavoitusta helpotetaan ja joustavoitetaan. Asemakaavan hyväksyy yleensä kun-
nanvaltuusto. Valtuuston päätösvaltaa voidaan kuitenkin siirtää johtosäännössä kunnan-
hallitukselle tai lautakunnalle. Hallituksen esityksen 52 §:ssä tämä siirtomahdollisuus laa-
jennetaan koskemaan myös vaikutukseltaan merkittäviä kaavoja. Valiokunta katsoo, että
lähtökohtaisesti kuntien tulisi pyrkiä kaavoituksessa mahdollisimman suureen avoimuu-
teen. Myös kunnan mahdollisuuksia päättää rakennusjärjestyksessä vapaa-ajanasuntojen
käyttötarkoituksen muutosmahdollisuuksista lisätään — eli vapaa-ajanasuinrakennusten
käyttötarkoituksen muuttamisesta pysyvään asumiseen. Samoin voidaan muuttaa raken-
nusjärjestystä.

Aurinkopaneelien ja -keräimien osalta toimenpidelupa tarvitaan lähtökohtaisesti vain
silloin, kun kyse on kaupunkikuvaan tai ympäristöön merkittävästi vaikuttavan aurinkopa-
neelin tai -keräimen asentamisesta tai rakentamisesta. Vastaavasti maalämpökaivojen po-
raamisen siirtäminen ilmoitusmenettelyyn olisi suositeltavaa kaikilla alueilla, joilla toi-
menpidelupa ei tuota mitään lisäarvoa.

Arvoisa puhemies! Vähittäiskauppaa koskevan sääntelyn osalta hallitus on esitykses-
sään ehdottanut vähittäiskaupan suuryksikön kokorajan nostamista 2 000:sta 4 000 kerros-
neliömetriin. Maakuntakaavassa vähittäiskaupan enimmäismitoitus pitää jatkossa osoittaa
vain keskusta-alueen ulkopuolelle. Elinkeino-, liikenne- ja ympäristökeskusten kuntien
aluekäytön suunnittelu- ja rakennustoimen järjestämistä koskeva ohjaustehtävä ehdote-
taan poistettavaksi ja valitusoikeus rajattavaksi vaikutuksiltaan valtakunnallisesti ja maa-
kunnallisesti merkittäviin asioihin. Kaavoitusta koskevien viranomaisneuvottelujen mää-
rää vähennettäisiin.
11



Pöytäkirjan asiakohta PTK 26/2017 vp
Ympäristövaliokunta pitää muutosehdotuksia oikeansuuntaisina ja kannatettavina op-
position valituksista huolimatta. Pääosa ehdotuksista on suhteellisen vähäisiä vaikutuksil-
taan, mutta yhdessä ne kuitenkin toteuttavat tavoitetta lupamenettelyjen sujuvoittamisesta.
Vähittäiskaupan suuryksikköjä koskevilla muutosehdotuksilla todetaan olevan selkeästi
suurempi vaikutus. Hallituksen esityksen tavoitteena on, että ely-keskuksen rooli muuttuu
ja painottuu valtakunnallisesti merkittäviin asioihin. Ne eivät jatkossa enää ohjaa kuntien
alueidenkäyttöä ja rakennustoimen järjestämistä, kun lain 80 §:ssä ehdotetaan poistetta-
vaksi ohjaustoimivalta.

Tämä puheenvuoro oli helppo pitää, omatunto ei kolkuttanut. Ehkä oppositiolla saattaa
kolkuttaa. [Välihuutoja vasemmalta]

15.45 Eeva-Maria Maijala kesk:  Arvoisa puhemies! Meillä oli valiokunnassa tämän
asian käsittelyn yhteydessä hyvin värikästä ja mielenkiintoista keskustelua. Nyt kun siellä
olen kuullut asiantuntijat ja nyt kun tässä salissa olen kuullut tämän keskustelun, olen en-
tistä enemmän vakuuttunut siitä, että oli erittäin hyvä, että tämä kyseisenlainen lakimuutos
tehtiin — se oli todella tarpeellinen, ja siitä tuli ajan hengen mukaisesti oikeanlainen. Kyse
on ennen kaikkea byrokratian purkamisesta, toimintojen sujuvoittamisesta ja hallitusohjel-
man mukaisten ratkaisujen tekemisestä.

Ensimmäinen asia, kun puhuttiin byrokratian purkamisesta, on maisematyölupa-asia.
Aikaisemmin maisematyölupa on voitu määritellä yleiskaava-alueella myöskin M-alkui-
sille alueille. Mutta mitä tämä maisematyölupa M-alkuisille alueille on tarkoittanut?
Asiantuntijoitten mukaan ensimmäistäkään kielteistä ratkaisua ei ole maisematyöluvalle
tullut näillä M-alkuisilla alueilla. Eli joka ikinen lupahakemus on käsitelty myönteisesti.
Lupahakemus on maksanut kunnittain 100—1 000 euroa. Se on aiheuttanut valtavan mää-
rän byrokratiaa, turhaa toimintaa — siitä on nytten päästy onneksi tämän avulla pois.

Lisäksi tämä maisematyölupa on asettanut ihmisille ylimääräistä luuloa ja kuvitelmaa,
että sillä olisi ollut merkitystä. Nyt kun tässä laissa selvästi sanotaan, että näille M-alkui-
sille alueille ei maisematyölupa-asiaa tarvita, niin tässä toimitaan niin, että jo kaavanteko-
vaiheessa huomioidaan nämä alueet, joihin kohdistuu erityisiä toiveita, niin että jos on esi-
merkiksi tavoite, ettei siellä avohakkuita tehdä, niin se kirjataan jo silloin kaavantekovai-
heessa. Lisäksi meillä on olemassa uusi metsälaki, jossa on selvästi sanottu monia asioita,
ja se kyllä auttaa hyvinkin paljon maisema-alueitten hoitamisessa.

Sitten muita asioita. Tämä toinen kohta, "Rakennusluvan erityiset edellytykset suunnit-
telutarvealueella": tästä pykälästä minä olen erittäin tyytyväinen, sillä olen ollut puheissa
useammankin henkilön kanssa eri puolilta Suomea, jotka ovat tuskastelleet tämän asian
kohdalla, kun suunnittelutarvealueelle ei ole joillakin alueilla saanut rakentaa juuri mitään.
Nyt onneksi tähän lakiin saatiin se, että "saa rakentaa jo olevaan asuntoon tai maatilaan
kuuluvan talousrakennuksen sekä jo olevaan maaseutuyritykseen kuuluvan maa- ja metsä-
talouden tai sen liitännäiselinkeinon harjoittamista varten tarpeellisen rakennuksen". Tämä
teksti on todella tarpeellinen, tämä auttaa maaseudun monimuotoista yritystoimintaa. Siitä
olen myöskin valiokunnan jäsenille erittäin kiitollinen, että me saimme laajennettua tämän
pykälän myöskin sellaiseksi, että se mahdollistaa monipuolisen yrittämisen.

Sitten tästä elyn valitusoikeusasiasta. Minusta on todella hyvä, että tämä rajaaminen teh-
tiin hallituksen esityksen ja meidän valiokuntamme päätöksen mukaisesti. Tässä on paljon
käyty keskustelua siitä, miten elyn valitusoikeusasialle käy. Nyt käsitykseni mukaan toi-
mitaan niin, että jatkossa keskitytään enemmän sen varsinaisen päätöksen tekemiseen ker-
12



Pöytäkirjan asiakohta PTK 26/2017 vp
ralla kunnolla sekä kuntatasolla tehdään päätökset huolellisesti loppuun asti, ja kun tiede-
tään, että siellä ei ole takaporttina sitä, että elyltä voi saada kielteisen päätöksen, niin myös-
kään kunnissa ei voida käyttää tätä väärin. Toinen on se, että elyn rooli on nyt, niin kauan
kun ely vielä on olemassa, enemmänkin keskusteleva. Elikkä keskustellen käytetään voi-
mavarat yhdessä, niin että saadaan kerralla kunnollinen ratkaisu ja päätös.

Tämä koko uudistushan on askel kohti maakuntahallintouudistusasiaa. On kysytty, tar-
vitaanko ja onko järkevää tehdä tätä päätöstä tässä vaiheessa. Mielestäni oli ehdottomasti
hyvä, että se tehdään nytten, koska tässä maakuntahallintokokonaisuudessa on paljon
asioita tulossa vielä eteenpäin. Että on kuitenkin selvästi hyväksytty asia tälle kokonaisuu-
delle olemassa.

Sitten vielä muutaman asian sanon vapaa-ajanasunnon muuttamisesta vakituiseksi asun-
noksi. Tässä me emme välttämättä onnistuneet ihan niin hyvin kuin oli tavoitteena ja tar-
koituksena, mutta askel tämäkin on kuitenkin eteenpäin, että pikkusen saimme helpotettua
tätä asiaa. Vapaa-ajan asumisen osalta tavoitteena on ollut myöskin se, että jatkossa vapaa-
ajanasujat voitaisiin enempi saada veronmaksajiksi kuntaan elikkä näille tulisi tämmöinen
kaksoiskuntalaisuus. Miten tämä jatkossa saadaan tehtyä? Toivottavasti saamme maan-
käyttö- ja rakennuslakia ja verotuslakiuudistuksia kehitettyä sillä tavalla, että myöskin
loma-asunnossa asuvat maksaisivat esimerkiksi osalta vuotta verot siihen kuntaan, missä
asuvat todellisuudessa sillä hetkellä.

15.51 Antero Laukkanen kd: Arvoisa rouva puhemies! On ollut hyvä kuulla näitä pu-
heenvuoroja, erityisesti valiokunnassa istuvien ihmisten puheenvuoroja ja eri näkemyksiä
tästä. En ehkä ole paras asiantuntija lausumaan tästä, mutta on tullut istuttua tuolla Espoos-
sa kuitenkin 14 vuotta valtuustossa, jossa näitä kaavoja todella paljon käsitellään ja jossa
pohditaan sitä, miten tätä kaavoitusmenetelmää voitaisiin kehittää ja parantaa.

En varmaan ole hirveän väärässä, jos totean, että ennen viime eduskuntavaaleja lähes
kaikki ehdokkaat nostivat erilaisissa vaalikoneissa erityiseksi muutostarpeeksi kaavoituk-
sen sujuvoittamisen, ja toinen asia oli valittamisoikeuden tarkastelu, jotta nämä valitukset
vähenisivät. Tämä tuntui olevan sellainen yhteinen tahtotila siellä. Sen takia ehkä pikkasen
ihmetyttää ja mietityttää se, että on niin kova vastustus tälle esitykselle, joka nyt on tuotu.
Pidän itse hyvänä sitä, että tämä on tuotu, vaikka tämä olisi voitu tuoda jossain laajemmas-
sa kokonaisuudessa ehkä vieläkin parempana ja toimivampana. Nostan muutaman asian
tässä esille.

Tämä kaavoituksen sujuvoittaminen on kokonaisuudessaan hyvä tavoite. Tässä tavoitel-
laan asemakaavoituksen helpottamista erityisesti vaiheittaisen asemakaavan kautta, jossa
voidaan selkeästi — kun nähdään, että joku alue asemakaavassa on semmoinen riitaherkkä
alue — siinä suunnittelussa rajata se ulkopuolelle ja tuoda ne osat sitä asemakaavan muu-
tostarvetta päätökseen, joissa se yksimielisyys siellä valtuustossa helpommin syntyisi ja
niitä valituksia ei tulisi. Minusta tämä on hyvä muutos, koska se järkevöittää sitä kaavoi-
tuksen tekemistä. Espoossa, ihan näin kuriositeettina, ei ole ollenkaan harvinaista, että yh-
den kaavan läpivieminen siihen, että se rakentaminen lopulta alkaa, saattaa viedä viisi
vuotta helposti. Kyllä se on kohtuutonta kaikille, jotka haluavat rakentaa ja olla investoi-
massa varsinkin kasvaviin kaupunkeihin.

Sitten käyttötarkoitusten muutosmahdollisuuksia lisätään. Myös se on tervetullut muu-
tos. Maisematyöluvan soveltamisalaa rajataan, siihen tulee helpotuksia. Joskus on aivan
käsittämättömiä näkemyseroja, jotka sitten viedään niin korkeisiin oikeusistuimiin kuin
13



Pöytäkirjan asiakohta PTK 26/2017 vp
mahdollista, ja sillä tavalla 1,5—2 vuotta viivytetään jonkun muuten täysin selvän ja hy-
vän kaavan toteutumista.

Viranomaisneuvotteluja vähennetään. Tämäkin on ihan erinomainen muutos. Valitetta-
vasti kotikaupunkini Espoo on huono esimerkki kaavoituksesta verrattuna esimerkiksi
Vantaaseen ja Helsinkiin, joissa kaavoitus on paljon inhimillisempää ja joustavampaa.
Eräs ystäväni osti talon, jossa oli kylpyhuone ilman mitään lupia muutettu asuinhuoneeksi,
kun sitä ei enää tarvittu. Ostaja oli rehellistä tyyppiä oleva henkilö ja meni ja haki sitten ra-
kennusluvan tälle muutokselle, jossa lähinnä palautettiin oikeaan käyttöön tämä kylpyhuo-
ne. Espoo edellytti häneltä rakennustapaselostusta, arkkitehtipiirustuksia ja niin edelleen,
ja lasku oli 5 000 euroa. On kyllä hyvä, että näihin asioihin tässä tuodaan jotain tolkkua.

Kaiken kaikkiaan tämä lisää kunnan harkintavaltaa kaavoituksen periaatteita luotaessa,
ja siihen tämä tuo hyvän mahdollisuuden. Heikkoutena tässä esityksessä tosiaan näen tä-
män suuryksikkökaupan nostamisen 2 000 neliöstä 4 000 neliöön ja ylipäätään sen proses-
sin, mihin näitä suuryksiköitä sijoitetaan ja minkälaisia ne ovat. Ikään kuin sen vallan vie-
minen enemmän pois siltä valtuustolta — vaikka pelkästään sinne kunnanhallitukseen —
on minusta huono muutos tässä. Muuten pidän tätä hyvin tervetulleena, ja varmaan tämä-
kin tästä sitten vuosien saatossa vielä paranee. — Kiitoksia.

15.56 Thomas Blomqvist r:  Värderade fru talman, arvoisa puhemies! Som helhet väl-
komnar jag regeringens strävan att förenkla, tydligaregöra regleringen i anslutning till
planläggning och byggande. Det är bra att förhållandet till det grundlagsenliga ansvaret för
miljön, och samtidigt egendomsskyddet och frågor kring det kommunala självstyret har
beaktats — tycker jag — i den här lagstiftningen, och också förbättrats. En gynsam lands-
bygdsutveckling har positiva följder för miljön, för lantbruket som näring och för hela
landsbygden. Jag stöder alltså en ökad kommunal bestämmanderätt i styrningen av områ-
desanvändningen och den begränsning som det här innehåller för ntm-centralens besvärs-
rätt. Det stärker kommunens och den lokala demokratins möjligheter att påverka samhälls-
utvecklingen. Jag tycker att också de förändringar som gäller skogsbruket är välmotivera-
de. Till exempel det som är innehållet här, att slopa kravet på tillstånd för miljöåtgärder, är
motiverat och välkommet. 

Jag är glad över att regeringen i den här frågan valt att decentralisera beslutsfattandet,
när man annars i många andra frågor valt att centralisera. Bra så här, besluten ska fattas
nära människan, ute i kommunerna.

Arvoisa puhemies! Tähän liittyen on hyvä todeta, että maatalous on ahdingossa ja joka päi-
vä suomalaisia tiloja lopettaa toimintansa kokonaan. Sen takia on äärimmäisen tärkeää,
että maaseudulle ja maaseutuelinkeinoille tarjotaan mahdollisuuksia kehittyä. Kaavoituk-
seen ja rakentamiseen liittyy aika paljon sellaista byrokratiaa, joka estää tai ainakin hidas-
taa alueiden kehittymistä. Normien purku on siis minusta hyvä asia. Tämän lakiehdotuk-
sen tarkoitus on vähentää kaavoitukseen ja rakentamiseen liittyvää sääntelyä keventämällä
ja selkeyttämällä kaavoitusta ja rakentamista koskevia säännöksiä sekä lisätä rakentamis-
mahdollisuuksia.

Kokonaisuutena siis kannatan tätä pyrkimystä ja näen tämän ehdotuksen, mikä meillä on
käsittelyssä, niin, että siihen sisältyvät pyrkimykset ovat myönteisiä sekä kaavoitusproses-
sien sujuvoittamiseksi että alueiden kehittämisen esteiden purkamiseksi. Esitys sisältää
muutosehdotuksia, joiden tavoitteena on juuri sujuvoittaa ja vähentää kaavoitukseen ja ra-
14



Pöytäkirjan asiakohta PTK 26/2017 vp
kentamiseen liittyvää sääntelyä, ja se on hyvä asia. Minusta myös se, että kuntien itsemää-
räämisoikeutta lisätään ja se vahvistuu, on hyvä asia. Päätökset pitää tehdä lähellä ihmistä
ja demokraattisesti.

Tässä on tietysti myös yksityiskohtia, esimerkkinä tämä suuryksikkökauppa, joka mi-
nun mielestäni olisi voinut saada toisenlaisen muotoilun. Mutta kokonaisuutena pidän näi-
tä muutosehdotuksia oikeansuuntaisia ja kannatettavina. — Kiitos.

16.00 Ari Torniainen kesk: Arvoisa rouva puhemies! Hallituksen esitys, tämä uudistus,
tuo menettelyllisiä ja sisällöllisiä helpotuksia maankäytön suunnitteluun Suomessa. Helpo-
tukset nopeuttavat kaavaprosesseja ja edistävät asuntorakentamista koko Suomessa, niin
kaupungeissa kuin myöskin maaseudulla. Se on hyvä asia.

Muun muassa vapaa-ajanasuntojen käyttötarkoituksen muuttaminen pysyvään asumi-
seen helpottuu, ja se on tämän jälkeen kuntien ja kuntapäättäjien päätettävissä. Hyvä asia
on myöskin se, että aurinkopaneelien ja -keräimien asentaminen ja rakentaminen helpot-
tuu. Tietysti kulttuurihistoriallisesti merkittävät alueet ja rakennukset tulee ottaa hyvin
huomioon.

Lähes turhaa byrokraattista maisematyölupamenettelyä muutetaan olennaisesti. Itse pi-
dän sitä erittäin hyvänä, ja on hyvä myöskin se, että valiokunta omassa mietinnössään kir-
jasi myöskin, mitä ovat vähäiset toimenpiteet esimerkiksi metsähakkuissa. Siellä todetaan,
että "vähäisillä toimenpiteillä tarkoitetaan esimerkiksi taimikon hoitotoimenpiteitä, kasva-
tushakkuita sekä myrsky- ja hyönteistuhojen korjaamista" elikkä ylipäänsä toimenpiteitä,
joiden maisemalliset vaikutukset jäävät vähäisiksi. Tämä "vähäiset toimenpiteet" on ai-
heuttanut paljon keskustelua nimenomaan siitä, mitä ne tarkoittavat silloin, kun kunnissa
tehdään yleiskaavoja.

Kaiken kaikkiaan hallituksen esitys on omasta mielestäni hyvä, ja kun täällä on jo aikai-
semmin otettu tämä maankäyttö- ja rakennuslain kokonaisuudistus, niin itse vilpittömästi
toivon, että sitä hanketta hallitus vie myöskin määrätietoisesti eteenpäin ja se toteutetaan.
Tiedän, että se on pitkä prosessi: edellinen kokonaisuudistus taisi viedä 9 vuotta, mutta us-
kon, että nyt toteutettava kokonaisuudistus voidaan viedä nopeammin.

16.02 Susanna Huovinen sd: Arvoisa herra puhemies! Tässä on käyty jo keskustelua täs-
tä esityksestä ja valiokunnan mietinnöstä. Itse toteaisin kuitenkin, että nyt norminpurkua ja
lupa-asioiden sujuvoittamista, jolle on varmasti laaja tuki myös täällä eduskunnassa, teh-
dään kyllä tässä esityksessä aika kyseenalaisin konstein ja valitettavasti lapsi menee tässä,
ainakin muutamissa kohdissa, pesuveden mukana.

Niin kuin tässä juuri edellinen puhuja totesi, maankäyttö- ja rakennuslaki todellakin tar-
vitsisi tällaisen jatkuvan osauudistusten sarjan sijaan kokonaisuudistusta, koska tämä 20
vuotta vanha laki ei kyllä vastaa nykypäivän alueidenkäytön suunnittelun tarpeita. Tässä
on lukuisia ongelmia, keskeisimpinä ehkä kaavojen liian pitkät valmistumisajat, kaavapro-
sessien jäykkyys, joustamattomuus ja myös kytkökset asuntotuotantoon, jotka ovat, niin
kuin ymmärrämme täällä, hyvin merkittäviä.

Puhemies! Puutun tässä vain kahteen keskeisimpään ongelmakohtaan eli tähän ely-kes-
kusten valitusoikeuden poistamiseen ja sitten tähän vähittäiskauppakysymykseen.

Niin kuin täällä jo totesin, meille on valiokunnassa vakuuttavalta taholta esitetty — yh-
dyskuntasuunnittelun professori Juho Rajaniemi esittänyt — että nimenomaan tämä ely-
keskusten valitusoikeuden rajaaminen on asia, jossa on kyse muutoksesta, joka on vastaus
15



Pöytäkirjan asiakohta PTK 26/2017 vp
ongelmaan, jota ei ole olemassakaan. Esimerkiksi näissä kaavavalituksissa ely-keskusten
osuus on vain noin 4 prosenttia, siis 4 prosenttia. Kun täällä hirviteltiin tätä valitusten mää-
rää, niin voisi siis sanoa, että nämä ely-keskukset, joilta nyt viedään tämä valitusoikeus, ei-
vät ole tämän ongelman ydin ja siksi tämä ratkaisu, mikä tässä esitetään, on väärä tähän
asiaan. Ely-keskusten valitukset ovat myös, niin kuin todettiin, menneet huomattavan
usein läpi. Ely-keskukset siis valittavat vain harvoin ja pääsääntöisesti päätöksistä, joista
valittaminen on hallinto-oikeuksien mielestä ollutkin perusteltua. No, täällä on keskuste-
lun kuluessa tästä asiasta todettu, että jatkossa elyn rooli olisi mieluumminkin tämmöinen
keskusteleva, mutta meille ei ole kyllä käynyt selville, kuka sitten jatkossa hoitaa tätä nyt
ely-keskuksilla olevaa merkittävää tehtävää, kun kerran hallinto-oikeudetkin ovat katso-
neet, että nämä ely-keskusten valitukset ovat olleet aivan perusteltuja. Eli kuka jatkossa te-
kee tätä työtä? Vastaus ilmeisesti on, että tämä jää jatkossa kuntalaisten ja erilaisten järjes-
töjen varaan. Tällaista valtion laillisuusvalvonnan siirtoa ei voida katsoa kannatettavaksi.
Lisäksi tähän liittyy kysymys siitä, että kun ely-keskuksilla on ollut mahdollisuus kuiten-
kin arvioida sitä, millä tavalla taloudellisten tekijöiden ja ympäristön välillä tasapainotel-
laan, mitä ely-keskuksissa tehdään, ja sitä on perustellusti tehty hyvin harkiten, niin kenel-
le jää tämä jatkossa. Pelkään, että alueelliset erot ja oikeudelliset tulkinnat tulevat vain li-
sääntymään ja vaikeuttamaankin osaltaan sitten tätä kokonaistyötä, jossa yhtenä osana tätä
kokonaisuutta on nyt ollut keinovalikossa tämä ely-keskusten mahdollisuus puuttua räi-
keimpiin tapauksiin.

Puhemies! Sitten totean vielä vähittäiskaupan osalta todellakin sen, että kun täällä mie-
lestäni sisäisesti ristiriitaisesti tästä samasta MRL:n muutoksesta puhuttaessa osa edusta-
jista kovasti vaati tätä kuntien mahdollisuuksien lisäämistä, niin tässä asiassa kunnilta vie-
dään vaikutusmahdollisuuksia. Ja niin kuin totesin jo aiemmin, Kuntaliitto siis vastustaa
tämän 71 e §:n kumoamista, koska kunnat ovat nyt tämän voimassa olevan säännöksen
mukaan voineet antaa kaavamääräyksiä vähittäiskaupan laadusta ja koosta, silloin kun se
kaupan palvelujen saatavuuden kannalta on ollut tarpeen — tämäkin on hyvä muistaa: ei
missä tahansa asiassa, vaan silloin kun se on kaupan saatavuuden kannalta ollut tarpeen —
ja tämä on tehty paikallisesti kunnan maankäytön ohjaustarpeen mukaan ja nyt tämä ei ole
enää jatkossa sitten mahdollista. Kuntaliitto aivan oikein mielestäni toteaa: "Tämä muutos
heikentää kuntien mahdollisuutta ohjata tarvittaessa kaupallisten palveluiden sijoittumista
yhdyskuntarakenteessa muun muassa suhteessa asumiseen ja liikenneyhteyksiin. Palvelu-
verkon ja liikenteen suunnittelun edellytysten heikentyminen vähentää yhdyskuntien ke-
hittämisen hallittavuutta ja voi aiheuttaa merkittäviä taloudellisia vaikutuksia kunnille,
muun muassa ennakoimattomia liikenneverkon kehittämistarpeita ajatellen." Olisin tieten-
kin toivonut, että kun näin painava sana Kuntaliitolta tulee, niin tätä olisi harkittu hieman
pidempään, koska kaikki tiedämme, että meillä on melkoiset ilmastohaasteet sylissä ja täl-
lä on valitettavasti kielteinen vaikutus myös näihin asioihin.

16.08 Jukka Kopra kok: Arvoisa herra puhemies! Käsittelyssä oleva esitys maankäyttö-
ja rakennuslain muuttamiseksi on kannatettava. Erityisesti Kaakkois-Suomen alueella on
rajakauppa kärsinyt pitkään vähittäiskauppojen kauppakokoon liittyvistä rajoituksista. Nyt
esityksessä kaupan suuryksiköiden sääntely kevenee merkittävästi muun muassa siten, että
vähittäiskaupan suuryksikön kokoraja nostetaan 2 000 neliöstä 4 000 kerrosneliömetriin.
Tämä on hyvä muutos, mutta on todettava, ettei se 4 000 kerrosneliömetriä kovinkaan pal-
joa ole vaan vastaa kooltaan keskikokoista supermarkettia. On tärkeää, että sääntelyä ke-
16



Pöytäkirjan asiakohta PTK 26/2017 vp
vennetään tältä osin, ja sitä voitaisiin keventää vieläkin enemmän. En tarkoita, että maa-
seudulle tulisi rakentaa kauppakeskuksia joka paikkaan, mutta se tulisi kätevämmin sallia
siellä, missä tarve ja asiakaspotentiaali ovat ilmeisiä. Erityisesti Kaakkois-Suomessa, jos-
sa rajakaupan kasvun mahdollisuudet ovat suuret, tulisi voida vieläkin vapaammin raken-
taa mahdollisuuksia kaupankäynnin kehittymiselle. Nykysäännöstö ei ole tässä suhteessa
ollut hyvä kaupankäynnin kehittymisen kannalta.

Ely-keskusten roolin muuttaminen konsultoivaksi on tervetullut muutos. Kun kunnan
alueidenkäytön suunnittelua ja rakennustoimen järjestämistä koskeva ohjaustehtävä pois-
tetaan, on odotettavissa, että hankkeiden laatu paranee ja aikataulut kehittämishankkeilla
nopeutuvat. Aikomus rajata ely-keskusten valvontavaltaa ja valitusoikeutta siten, että ne
valvovat kuntien alueidenkäyttöä ja rakentamista vain, jos ratkaisun vaikutukset ovat val-
takunnallisia tai maakunnallisesti merkittäviä, on oikea. Valitusoikeuden rajaaminen jää
mitä ilmeisimmin hyvin lyhyen ajan voimassa olevaksi sääntelyksi, sillä ely-keskukset la-
kannevat maakuntauudistuksen myötä. Tämä vähentää muutoksen käytännön merkitystä.

Yleiskaavan käytön laajentaminen on positiivista kehitystä. Rakentaminen haja-asutus-
alueilla helpottuu, kun yleiskaavan perusteella voidaan rakentaa ilman erillistä suunnitte-
lutarveratkaisua myös sellaisissa kylissä, joissa on merkittävää rakentamispainetta. Voi-
massa oleva sääntely on johtanut siihen, että yleiskaavaa ei ole voitu käyttää rakentamisen
suoraan ohjaamiseen sellaisilla kaupunkiseutuihin kuuluvilla asemakaavan ulkopuolisilla
alueilla, joille ei kannata tai ole tarkoituksenmukaista laatia asemakaavaa. Tervetullut on
myös muutos, jonka myötä vapaa-ajanasunnot voidaan helpommin muuttaa pysyvään asu-
miseen. Jatkossa kunta voisi osoittaa rakennusjärjestyksessään sellaiset kaavoittamatto-
mat alueet, joilla vapaa-ajanasunto voidaan muuttaa pysyvään asuinkäyttöön ilman, että
tarvitaan poikkeamispäätöstä tai suunnittelutarveratkaisua. Tämä on oikea suunta.

Arvoisa puhemies! Kaiken kaikkiaan nyt puheena oleva maankäyttö- ja rakennuslain
muutos on oikeansuuntainen ja kannatettava.

16.11 Eerikki Viljanen kesk:  Arvoisa puhemies! Olen erittäin tyytyväinen siitä, että
tämä maankäyttö- ja rakennuslain uudistaminen on edennyt päätösvaiheeseen ja saadaan
voimaan huhtikuun alussa. Pidän hyvänä, että yleiskaavan käyttömahdollisuutta rakennus-
luvan perusteena lisätään ja tarvittaessa suunnittelutarveratkaisut voidaan tehdä jatkossa
myös alueellisina. Tämä mahdollistaa nykyistä suunnitelmallisemman rakentumisen alu-
eilla, joilla rakentamispaine ei ole niin merkittävää, jotta aluetta asemakaavoitettaisiin.
Tämä kirjaus siis antaa mahdollisuuksia myös tietynlaiselle kyläkaavoitukselle eli suunni-
telmalliselle mutta huomattavasti nykyistä vapaammalle rakentamiselle haja-asutusalueil-
le. Tämä toki asettaa paineita yleiskaavoituksen kehittämiseen nykyistä vuorovaikuttei-
semmaksi prosessiksi, jotta turhilta valituksilta kaavoitusprosessissa vältytään, mutta jotta
tämä toteutuu, kussakin kunnassa ja kaupungissa pitää myös voimassa olevan rakennusjär-
jestyksen tukea edellä mainitun kaltaista kehitystä. Esimerkiksi kotikunnassani teimme jo
viime syksynä päätöksen koko kunnan kattavan yleiskaavan laatimisesta. Tämä oli hyvä
päätös, mutta nyt tätä hyvää päätöstä yritetään vesittää rakennusjärjestyksen muutoksella,
jolla koko kunta myös määriteltäisiin suunnittelutarvealueeksi, mikä todellakaan ei ole tar-
koituksenmukaista.

Arvoisa puhemies! Kerroin tämän valitettavan esimerkin siksi, että kun näillä useilla
muutoksilla kuntien valtaa rakentamisen ja kaavoituksen asioissa lisätään, päätösvaltaa
tuodaan lähemmäs niitä, joita päätökset koskevat, niin nyt jos koskaan on entistäkin tär-
17



Pöytäkirjan asiakohta PTK 26/2017 vp
keämpää se, millaisia luottamushenkilöitä paikallisessa päätöksenteossa on mukana, jotta
nämäkin hyvät lakimuutokset saadaan hyödynnettyä.

16.13 Riitta Myller sd: Arvoisa puhemies! Tässä maankäyttö- ja rakennuslain muutosesi-
tyksessä on kyse isosta joukosta hyvin erimittaisia esityksiä. Ei ole mitään ongelmaa hy-
väksyä tällaista pienimuotoista lisärakentamista maaseudulla, mutta ongelman muodostaa
se, että sitä ei ole juurikaan määritelty, mitä se pienimuotoinen rakentaminen on. Joka ta-
pauksessa se ei ole ongelma, jos se pysyy pienimittaisena, ei myöskään se, että kesämök-
kejä muutetaan vakituisiksi asunnoiksi — siitä päättää kunta, ja kunta vastaa kustannuksis-
ta, jos niitä aiheutuu — ei myöskään se, että aurinkopaneeleja saadaan helpommin laitet-
tua katoille. Kaikki nämä ovat ihan järkeviä muutoksia.

Mutta tämä laki pitää sisällään myös todella isoja muutoksia, joista kyllä pidän erittäin
hankalana yleiskaavan käyttöä rakennusluvan perusteena erityisesti silloin, jos sitä käyte-
tään ja kun sitä käytetään sellaisilla kasvavilla kaupunkialueilla, joilla on erityistä rakenta-
mispainetta. Kuitenkin asemakaavalla kyetään ottamaan paremmin huomioon asumiseen,
asumisviihtyvyyteen liittyvät erilaiset tarpeet, myöskin se, miten palveluja sijoitetaan täl-
laiselle kasvavalle alueelle. Eli yleiskaava ei toimi sellaisena välineenä, jolla kyetään eri-
laisia, ehkä ongelmatilanteitakin yhteensovittamaan ja ratkaisemaan asukkaiden parhaaksi.

Erittäin iso ongelma on ely-keskusten valvontatehtävien muuttaminen. Noissa lain pe-
rusteluissahan sanotaan selkeästi, että kuntien kaavoituksen laillisuusvalvonta jää järjestö-
jen ja kansalaisten tehtäväksi. On hyvin erilaisia kuntia ja hyvin erilaisia resursseja kansa-
laisilla ja järjestöillä tehdä tätä työtä, eikä missään oikeusvaltiossa ole tällaista toimenpi-
dettä esitetty. Kyllä hallinnolla pitää olla myös toimiva laillisuusvalvonta. Täällä on jo
monta kertaa sanottu, että elyt ovat tehneet valituksia vain silloin, kun ne ovat osoittautu-
neet tarpeellisiksi. Noin 4 prosenttia valituksista on ely-keskusten tekemiä, ja niistä noin 90
prosenttia on menestynyt, eli tämä on ollut tärkeä reitti saada asianmukaista ja oikeuden-
mukaista kaavoitusta aikaiseksi. Vielä on sitten se, että mehän emme todellakaan tiedä, mi-
ten näitä asioita tulevassa maakuntauudistuksessa ratkaistaan, ja sen vuoksi tämä kokonai-
suus olisi ollut järkevä jättää tuon uudistuksen yhteydessä tehtäväksi.

Täällä on paljon puhuttu sujuvoittamisesta ja byrokratian purkamisesta. Nyt tuossa la-
kiehdotuksessa, joka on täällä käsittelyssä, sanotaan, että ely voi tulevaisuudessakin valit-
taa sellaisista kaavoista, joilla on valtakunnallista merkitystä, mutta sitäkään ei ole määri-
telty millään tavalla, miten tämä valtakunnallisuus tulkitaan. Tämä on jo ensimmäinen vai-
he, jossa sitten näitä oikeusasteita tarvitaan.

Täällä on paljon puhuttu myöskin kaupan suuryksiköitten sijoittamisesta. Tämähän on
semmoinen asia, mistä monissa vaaleissa on ollut paljon puhetta, siinä on annettu lupauk-
sia sinne ja lupauksia tänne, ja ehkäpä niitä lupauksia on myöskin vaadittu. Saattaa olla, ja
itse ajattelen näin, että tämä muutos tulee siinä mielessä myöhässä, että kansalaisten ostos-
käyttäytyminen on sen verran muuttunut esimerkiksi digitaalisuuden ja verkkokaupan seu-
rauksena, että välttämättä tällaisiin suuryksiköihin ei enää kuluttajilla ole tarvetta hakeutua
niin suuressa määrin kuin arvioidaan. Vielä suurempi ongelma lyhyellä tähtäimellä, jos
tätä mahdollisuutta lähdetään noudattamaan, on se, että se vie jostakin palveluja, ja se vie
nimenomaan maaseudulta, haja-asutusalueelta, ja sitten vähentää siellä asuvien ihmisten
mahdollisuutta saada lähipalveluja. Tämä on sellainen asia, mikä varmasti kannattaisi
myöskin hallituspuolueitten kansanedustajien, jotka puhuvat maaseudun puolesta, ottaa
huomioon.
18



Pöytäkirjan asiakohta PTK 26/2017 vp
16.19 Jani Mäkelä ps: Arvoisa puhemies! On mukava havaita, että tämä tärkeä ja odotet-
tu esitys on käsitelty valiokunnassa ytimeltään säilyneenä.

Esitys on odotettu ja helpottaa monia asioita. Perussuomalaisille on tärkeää, että yritys-
ten toimintaedellytykset paranevat. Se tuo suoraan työpaikkoja, ja rakentaminen vauhdit-
tuu, ja ennen kaikkea kunnat voivat itse päättää paremmin asioistaan ja kehittää omia toi-
mintojaan. Esimerkiksi kun äsken mainittiin, että jos suuryksiköille ei ole tarvetta, niin ei-
hän niitä enää kaavoiteta kunnan toimesta, tai jos tarvitaan, niin kaavoitetaan. Kaavoitus on
jatkossa entistä keskeisempi osa kunnille jäävää tehtäväkenttää maakuntauudistuksen
myötä.

Myöskin olennainen tehtäväkenttä kunnilla on elinkeinoelämän elinvoiman tukeminen
ja mahdollistaminen, ja se tehdään osittain kaavoittamisen kautta. Ei ole suuri yllätys, että
jälleen kerran sosiaalidemokraatit ja vasemmisto ovat tehneet vastalauseen esitykseen,
joka lisäisi yritysten elinvoimaa ja maaseudun elinvoimaa ja antaisi kunnille mahdollisuu-
den kehittää omaa aluettaan. Tällainen ei-puolue-toiminta on yhteiskunnan suuri jarruvoi-
ma: kaikki yritetään vesittää vaatimalla kokonaisselvityksiä. Ei saa sammuttaa väärin —
tämä on kai opposition keskeinen periaate. Kaikki lykättäisiin maakuntauudistuksen jäl-
keen, maakuntauudistuksen, jota osa oppositiosta kuulostaa vastustavan.

Vihreiden vastalause on ideologinen pohjaltaan. Kyse on pohjimmiltaan siitä, että halut-
taisiin keskittää päätösvalta virastoihin ja että siellä asuisi suurempi viisaus kuin paikallis-
tasolla. Erikoiseksi tämän tekee se, että vastalauseessa toinen viranomainen nostetaan toi-
sen yläpuolelle, se mieluisampi viranomainen, jolta tulee ideologisesti sopivampia kannan-
ottoja. Erikoista on myös vetoaminen Kuntaliiton melko ideologisen väritteiseen lausun-
toon.

16.21 Hannu Hoskonen kesk:  Arvoisa herra puhemies! Maankäyttö- ja rakennuslain
muutos on mielestäni yksi hallituksen tärkeimpiä lakihankkeita, mitä tällä vaalikaudella
viedään eteenpäin. On selvä asia, että jos me haluamme tästä laman suosta ulos ja ylös, niin
se tarkoittaa sitä, että meidän on saatava viriämään lisää taloustoimintaa tähän maahan.
Siksi tämä lakiesitys nyt mietinnön muodossa on tullut tänne eduskuntakäsittelyyn, ja siksi
tämä päivä ja tämä hetki ovat tärkeitä.

Kun Suomi on Euroopan unionin harvimmin asuttu maa, niin en jaksa kyllä millään ym-
märtää näitä opposition puheenvuoroja siitä, miksi tänne ei saisi rakentaa enemmän. Jos
me haluamme tähän maahan työtä ja toimeentuloa lisää, se armotta tarkoittaa sitä, että pi-
tää pystyä rakentamaan uutta, koska siitä uuden luomisesta aina hyötyvät ensimmäisinä
kunta ja valtio verotuloina. Miljoonan euron hankkeesta erilaiset verot ja maksut, jotka val-
tiolle ja kunnille tulevat, ovat noin 50 prosenttia siitä summasta eli 500 000 euroa miljoo-
nan euron hankkeessa. Eli minä en ymmärrä tätä sosiaalidemokraattien vastustusta. Tehän
vastustatte tässä nyt valtion tulojen lisäämistä, mikä ymmärtääkseni teillä himoverottajana
on suurin haave, saada lisää veroja valtiolle. Toinen on sitten se, että kun te olette aina puo-
lustaneet sitä, että pitäisi saada ihmisille töitä, niin tässähän sitä nyt ollaan tekemässä, työt-
tömyyttä torjumassa, [Riitta Myller: Niin kuin millä tavalla?] ja sitten teille se ei käy. Kä-
sittämätöntä ajatuksenjuoksua, ja sitten te olette puolustamassa suurmiljardöörejä, jotka
valtion budjetin kautta ottavat asumistukina rahaa, kun kaikki ihmiset halutaan keskittää
tänne etelään. Päinvastainen liikenne ei teille sovi mitenkään. Missä on teidän logiikkan-
ne, kysyn vain. Tämä hallitus purkaa byrokratiaa, ja se on ihan oikea ja kunnianhimoinen ja
hyvä tavoite, sitä kannatan lämpimästi.
19



Pöytäkirjan asiakohta PTK 26/2017 vp
Investointien liikkeelle saanti vaatii aina nimenomaan rakentamista. Meillä on tällä het-
kellä investointeja niin sanotusti jonottamassa eri byrokratian rattaissa tuolla lupakäsitte-
lyissä, arvoisat opposition kansanedustajat, noin 3 miljardin euron edestä. Kymmeniätu-
hansia työpaikkoja odottaa siellä toteutumistaan, ja te puhutte täällä, että joku ely-keskus ja
virkamiehen herkkä nahka ovat tälle esteenä. Voi hyvänen aika teidän kanssanne, sanoisin
minä. Joka ainoa uusi työpaikka tarvitsee sen oman rakentamisensa, se on selvä asia. Kun
yrittäjä rakentaa navettaa tai konehallia tai kauppaa tai mitä tahansa, jossa ihmiset tekevät
töitään, niin harva ne taivasalla tekee, aina tarvitaan rakentamista. Toivon, että tämän huo-
mioisitte.

On selvä asia tämän päivän Suomessa, että asuminen muuttuu. Tämä on Euroopassa jo
tapahtunut. Esimerkiksi Budapestin kaupunki Unkarissa on pienentynyt noin — jos oikein
muistan sen luvun — 100 000 asukkaalla. He ovat muuttaneet siitä tunkkaisesta kaupun-
gista maaseudulle ja rakentaneet sinne hienot talot ja asuvat siellä, käyvät töissä kaupun-
gissa. Mitä tuomittavaa siinä on? En näe minä ainakaan mitään tuomittavaa. He ovat rat-
kaisseet omat asiansa näin. Eläkäämme me Suomessa niin kuin me haluamme.

Kun kunnat saavat nyt oikeutta päättää aidosti rakennusluvista, ely-keskusvalitusoi-
keuksia vähennetään ja poistetaan kokonaan, äärimmäisen viisasta politiikkaa. Samoin
kaavoitusta virtaviivaistetaan, erittäin viisasta politiikkaa. Kyllä kunnat osaavat ratkaista
omat asiansa parhaiten, se paikallistuntemus on siellä. Mitä tekee Helsingissä joku ympä-
ristöministeriön virkamies ilomantsilaisen omakotitalon rakentamisessa? Ei yhtään mi-
tään, koskaan ei ole edes käynyt koko paikalla. Jos kysytään, missä tämä kyseinen raken-
nus on, ei varmasti tiedä. Ja tällaiselle pitäisi teidän mielestänne antaa arvoa. Vaikea mi-
nun on löytää sitä järkevää perustetta, mutta näköjään teillä on keskittämisen suuret kunin-
kaat ja kuningattaret, teillä on tähän uskottavia selityksiä. Niitä ei minulle tarvitse selittää
— selittäkää se maakunnissa, miksi te haluatte vastustaa suomalaisen yhteiskunnan kehit-
tämistä. Kun kaavoitusta virtaviivaistetaan, se tarkoittaa sitä, että monen ihmisen unelma
toteutuu, kun hän muuttaa sen kesäasuntonsa pysyväksi asumukseksi, omaksi omakotita-
lokseen. Voisin luetella lukuisia esimerkkejä, jotka odottavat nimenomaan tätä pykälää.
Nimenomaan tätä pykälää. Mitä pahaa siinä on? En minä jaksa ymmärtää, mitä pahaa siinä
olisi.

Rakentamisjärjestyksen merkitys kunnissa kasvaa, mutta siihenkin löytyy asiantunte-
musta. Meillä on siellä kunnissa ne samat insinööritoimistot, Jaakko Pöyryä ja Rambollia
ja montaa muuta insinööritoimistoa myöten, jotka suunnittelevat näitä asioita. Ei se maa-
seutukuntiin tehty työ ole sen huonompilaatuista kuin tänne kaupunkeihinkaan. Suomi on
ehjä kokonaisuus, ja minä haluan sitä puolustaa enkä asettaa niitä vastakkain. En jaksa ym-
märtää, minkä tautta Ilomantsiin rakennettu omakotitalo on jollakin lailla paheksuttavam-
pi tai huonompi kuin Helsinkiin tai Joensuuhun rakennettu. Minä en ymmärrä tällaista ajat-
telua, mutta näköjään joku sen ymmärtää — mutta hän perustelkoon, minun sitä ei tarvitse
perustella.

Suomi on tuhansien järvien maa, ja meillä on nostettu keskusteluun poliittiselle kentälle
tänä päivänä se, pitäisikö siirtyä sellaiseen veromalliin, jossa kesäasukas maksaa osan tu-
loveroistaan kesäasumiskuntaansa. Esimerkiksi tiedän, että Saimaan ympäristössä on val-
tava määrä kesäasumuksia. Jos tällaiseen menettelyyn mennään, niin sitä lämpimästi kan-
natan. Tämä uudistus tuo menettelyllisiä ja sisällöllisiä helpotuksia maankäytön suunnitte-
luun. "Helpotukset nopeuttavat kaavaprosesseja ja edistävät asuntorakentamista" — näin-
hän on, ja tämän on sanonut Helsingin kaupungin kaupunkisuunnitteluviraston virasto-
20



Pöytäkirjan asiakohta PTK 26/2017 vp
päällikkö. Kyseinen herra on tämän sanonut, ja sen asiantuntijalausunnon otsikkona on tä-
mä, ja te vastustatte täällä Helsingin kaupungin erittäin korkean virkamiehen sanomista.
Ihmettelen suuresti.

Arvoisa herra puhemies! Lopuksi: On erittäin hyvä, että näin biotalouden luvattuna ai-
kana, kun Suomi on muutakin kuin kaupunki, joka kehittyy — sitäkin pitää kehittää, sitä-
kin lämpimästi kannatan — biotalous on meidän mahdollisuutemme, metsiä pitää hakata,
peltoja pitää hoitaa, maaperästä pitää ottaa rikkauksia ja niin edelleen. Sillä luodaan suo-
malaista kasvua. Kasvua ei ole se, että pelataan pörsseissä ja otetaan siellä oikein kunnolla
takkiin ja sitten tullaan veronmaksajille laskua esittelemään, että teidän on maksettava tä-
mä. Joka ainut euro on hankittava työllä, oikea kasvu syntyy vain lisäarvosta. Täällä va-
semmisto vastustaa kynsin hampain sitä, että voisimme rakentaa muuallekin kuin suuriin
kaupunkeihin. Jos ei ole elävää maaseutua, niin kohta ei ole eläviä kaupunkejakaan, näin se
vain on.

16.27 Riitta Myller sd (vastauspuheenvuoro):  Arvoisa puhemies! Ei täällä kyllä minun
mielestäni ole mitään sellaista puhuttu, mitä tuossa äskeisessä puheenvuorossa kuultiin,
mutta ehkä yritän ymmärtää, mitä siinä tarkoitettiin. Itse olen kritisoinut sitä, että elyjen va-
litusoikeutta rajataan. Kysymyshän on siitä, että elyt ovat valittaneet kuntien kaavojen lain-
mukaisuudesta — eivät sinällään siitä, onko joku rakennus jossakin paikassa vai ei, vaan
lainmukaisuudesta. Nyt tämä jää kokonaan pois ja jää kansalaisten tehtäväksi valvoa tätä.
Tätä ei voi pitää oikeana, ja tämä ei todellakaan ole ollut mikään ongelma kunnissa.

Sitten toinen asia on se, että haluamme maankäytön kokonaisuusuudistuksen ja niin, että
kyetään parantamaan kaavojen läpimenoa, parantamaan niitten laatua, mahdollistamaan
parempi rakentaminen, mahdollistamaan parempi yhdyskuntasuunnittelu.

16.28 Hannu Hoskonen kesk (vastauspuheenvuoro): Arvoisa herra puhemies! Olen kyl-
lä todella hämmästynyt, suorastaan puulla päähän lyöty, edustaja Myllerin puheenvuorois-
ta. Onhan aivan käsittämätöntä, että hän vetoaa siihen, että laki on voimassa, on luotu va-
litusmahdollisuus. Nyt, kun tämä valitusmahdollisuus poistetaan, te kaipaatte takaisin la-
kia, joka palauttaa sen valitusmahdollisuuden. Onko tarkoitus palata jopa 1800-luvulle, vai
minne asti palataan vanhassa lainsäädännössä, että voitte valittaa riittävän paljon ja riittä-
vän pahasti estää hankkeita?

Kyllä minun mielestäni pitää tunnustaa tosiasiat ja antaa ihmisille mahdollisuus harjoit-
taa elinkeinoja, luoda niitä työpaikkoja, joita sosiaalidemokraatit ymmärtääkseni aina ovat
lämpimästi kaivanneet. Olen tulkinnut, että meillä on tässä asiassa täydellinen yksimieli-
syys, että ihmisen pitää saada töitä. Vain työn kautta voimme luoda uutta kasvua ja uutta
toimeentuloa tähän maahan. Ja te, arvoisa edustaja Myller, kannatatte kaikin käytettävissä
olevin keinoin, että ylhäältä johdetun yhteiskunnan pitäisi kertoa suomalaisille ihmisille,
mitä tässä maassa saa tehdä. Jos minulla olisi diktaattorivaltuudet, minä antaisin rakentaa
vieläkin enemmän. Suomi on Euroopan harvimmin asuttu maa. Te haraatte vastaan, niin
kuin entisaikana tehtiin, että kaiken pitää olla yhden päätösvallan alla ja yksi ihminen pai-
naa nappia. Sitäkö te oikeasti haluatte?

16.30 Satu Hassi vihr: Arvoisa puhemies! Kannatan edustaja Modigin ehdotusta, että kä-
sittelyn pohjaksi otetaan vastalause 2. Siinä tapauksessa, jos tämä hyväksytään, pidettäi-
siin nykyisellään ely-keskusten rooli, kaupan suuryksikköjä koskeva säätely, maisematyö-
21



Pöytäkirjan asiakohta PTK 26/2017 vp
lupavaatimukset sekä se, että asemakaavat päättää kunnanvaltuusto, sitä ei voida delegoi-
da kunnanhallitukselle.

Sitten tarkemmin näistä tämän lakiesityksen keskeisimmistä asioista.
Tässä keskustelussa joku on esittänyt, että nykyisessä laissa asetettu 2 000 neliömetrin

raja kaupan suuryksikölle olisi jonkinnäköinen raja sille, minkä kokoisia kauppoja saa ra-
kentaa — näinhän ei ole. Se ei ole kaupan koon yläraja, vaan kyse on siitä, minkä kokoista
kauppaa tai mitä kokoa isompaa kauppaa koskee kaupan suuryksikkösäätely.

Edustaja Adlercreutz toi jo aikaisemmin keskustelussa esille sen, että hän valiokunnas-
sa kysyi asiantuntijoilta, katsooko joku asiantuntija, että tämä muutos edesauttaisi Pariisin
ilmastosopimuksen tavoitteiden toteuttamista. Kukaan asiantuntija ei ilmoittautunut näin
ajattelevaksi. Suomen ympäristökeskus onkin todennut, että se harventaisi palveluverkkoa
entisestään, lisäisi pakkoa hoitaa arjen asioita autolla. 

Suurten kaupunkiseutujen ulkopuolella rakennetaan Suomen ympäristökeskuksen mu-
kaan hyvin vähän yli 4 000 neliömetrin kauppoja, käytännössä ei ollenkaan. Toisin sanoen
tämä tarkoittaisi sitä, että suurimmasta osasta Suomea kunnat menettäisivät sen mahdolli-
suuden ohjata maankäyttöä, joka tämänhetkisellä kaupan suuryksikkösäätelyllä kunnille
on annettu, ja että tämä sijainninohjausmahdollisuus heikkenisi erityisesti maaseudulla.
Toisin sanoen 2 000—4 000 neliömetrin kokoluokkaan asettuvat kaupat voisivat sijoittua
ihmisten kannalta hankalammin saavutettaviksi keskustojen ulkopuolelle, mikä heikentäi-
si keskustojen merkitystä edelleen.

Yritys nimeltä Citycon on tuonut valiokunnalle sen näkökohdan, että iso kauppa on yk-
sinkertaisesti halvempi rakentaa keskustojen ulkopuolelle. Sen takia kaupan keskusliik-
keet mieluusti suosivat tätä tapaa. Mutta keskustojen ulkopuolella oleviin kauppoihin on
käytännössä vaikeaa, usein mahdotonta päästä julkisilla kulkuneuvoilla. Myös Hartolan
kunta on lausunnossaan tuonut esille sen, että tällä kaupan suuryksikkösäätelyn muutok-
sella on kielteinen vaikutus pienten kuntien palvelujen säilymiseen.

No, sitten toiseksi tästä ely-keskusten roolista. Monet kollegat ovat jo todenneet sen, että
ely-keskukset ovat kaavavalituksista tehneet hyvin pienen osan, 4 prosenttia kaikista vali-
tuksista. Ne ovat tehneet valituksia siis maltillisesti mutta aiheesta, koska 80 prosenttia nii-
den valituksista on hyväksytty, eli hallinto-oikeus on todennut, että asiassa kunnan tekemä
kaavapäätös ei sisällöltään vastaa lain vaatimuksia. Kuten edustaja Huovinen jo totesi,
tämä hallituksen esityksen muutos tarkoittaa sitä, että kaavojen sisällön laillisuuden val-
vonta käytännössä jää paljolti kansalaisille ja järjestöille.

Korkein hallinto-oikeus on lisäksi tuonut esille sen, että kun ely-keskusten valitusoi-
keutta rajataan maakunnallisesti merkittäviin ja valtakunnallisiin asioihin, niin syntyy epä-
selvyys siitä, missä asioissa elyllä nyt sitten oikeasti on oikeus valittaa, jolloin valituskier-
rokset saattavat pidentyä, kun ensin käydään mahdollisesti korkeinta hallinto-oikeutta
myöten kiistaa siitä, oliko elyllä valitusoikeus, ja jos todetaan, että oli, niin sitten siitä var-
sinaisesta sisältöasiasta käydään se toinen valituskierros. Esimerkiksi Lappeenrannan kau-
punki on todennut, että ely-keskusten ohjaava rooli on ollut hyvä.

Tässä keskustelussa edustaja Maijala totesi, että elyjen rooli tulisi keskustelevammaksi.
Oikeastihan hallituksen esitys vähentää myöskin tätä ely-keskusten keskustelevaa roolia,
kun niiden neuvotteluvelvoitetta kaavoista vähennetään aivan samalla tavalla kuin myös-
kin niitten valitusoikeutta.

Kolmanneksi maisematyöluvista hakkuissa. Maisematyölupavaatimusta on kritisoitu
turhana byrokratiana, koska hakkuulupa on aina myönnetty. Maisematyölupien pointti ei
22



Pöytäkirjan asiakohta PTK 26/2017 vp
olekaan ollut se, että maisematyölupavaatimuksella estettäisiin hakkuita, vaan maisema-
työlupavaatimuksella on haluttu vaikuttaa siihen, millä tavalla hakkuita toteutetaan sellai-
silla alueilla, jotka ovat lähistöllä asuvien ihmisten ulkoilu- ja virkistysmaastojen maise-
mien kannalta tärkeitä.

Asia, josta tässä keskustelussa en ainakaan ole huomannut, että olisi vielä mainittu, jota
myöskin pidän huononnuksena hallituksen esityksessä, on se, että rannoille kaavoitettaes-
sa ja rakennuslupia myönnettäessä ei laki enää vaatisi sitä, että turvataan riittävä yhtenäi-
nen rakentamaton ranta kyläalueille. Myöskin tämä huonontaisi elinympäristön laatua
maaseudulla.

Tässä keskustelussa ei myöskään ole mainittu juurikaan sitä, että hallitus esittää aika
merkittävää muutosta, jota esimerkiksi professori Juho Rajaniemi lausunnossaan ympäris-
tövaliokunnalle on pitänyt periaatteellisesti hyvin merkittävänä, että kunta voi delegoida
asemakaavapäätöksissä päätösvallan kunnanvaltuustolta kunnanhallitukselle. Professori
Rajaniemi toteaa, että asemakaavojen keskimääräistä käsittelyaikaa tämä muutos voisi ly-
hentää ehkä noin kaksi viikkoa mutta kunnallisen demokratian ja kaavajuridiikan periaat-
teellisella tasolla muutoksen merkitys on erittäin suuri, varsinkin kun tätä ei rajata merki-
tykseltään pieniin kaavoihin vaan tässä ei tavallaan aseteta mitään rajaa, miten isoja ase-
makaavapäätöksiä voidaan delegoida kunnanhallitukselle. Myöskin Suomen Arkkitehti-
liitto on kiinnittänyt tähän asiaan huomiota ja pitää sitä kunnallisen demokratian ja avoi-
men päätöksenteon kannalta huononnuksena.

Arvoisa puhemies! Ymmärrän kaikkia niitä, jotka haluavat maaseudulle lisää asukkaita
ja lisää työpaikkoja ja elinkeinoja, mutta en mitenkään voi ymmärtää, että tämä tavoite to-
teutuisi sillä, että palvelut viedään entistä kauemmaksi asutuksesta, kuntakeskusten palve-
lutasoa ja asemaa heikennetään entisestään, helpotetaan sisällöltään lainvastaisten kaavo-
jen voimaantuloa, sälytetään kaavojen sisällön laillisuusvalvonta käytännössä paljolti yk-
sittäisille kansalaisille ja järjestöille, helpotetaan kansalaisille tärkeiden virkistysmaasto-
jen vieressä olevien metsien avohakkuita ja mahdollistetaan se, että kylissä ei jatkossa ole
lainkaan yhtenäisiä rakentamattomia ranta-alueita, jotka toimivat yhteisenä rantavirkistys-
alueena, ja lisäksi mahdollistetaan se, että kunnissa kaavapäätökset tehdään paljon pienem-
mässä piirissä kuin nykyisin. Kaiken kaikkiaan tämä kokonaisuus mielestäni on pikem-
minkin omiaan heikentämään maaseudun elinvoimaa kuin parantamaan sitä.

16.39 Eerikki Viljanen kesk: Arvoisa puhemies! Olen hyvin tyytyväinen tässä maan-
käyttö- ja rakennuslain uudistuksessa toteutettavaan byrokratian karsimiseen. Jatkossa esi-
merkiksi asuinrakennukselle asetetut tekniset vaatimukset täyttävän vapaa-ajanasunnon
käyttötarkoituksen muuttaminen on mitä todennäköisimmin huomattavasti nykyistä hel-
pompaa. Aurinkopaneelien ja aurinkokeräimien asentamisen sääntelyä helpotetaan ja joh-
donmukaistetaan. Myös maalämpökaivojen poraamisen luvitusta järkeistetään ja byrokra-
tiaa karsitaan tältäkin osalta. Se on hyvä ratkaisu.

Olen tyytyväinen myös metsien hakkuiden maisematyölupaviidakon karsimiseen. Näin
saamme karsittua ne ilmeisen turhat lupaprosessit pois. Aiheita tyytyväisyyteen on myös
maa- ja metsätalouden sekä sen liitännäiselinkeinojen rakentamisen helpottamisesta.

Arvoisa puhemies! Ely-keskusten roolista on täällä tänään puhuttu paljon. Minä pidän
hyvänä ely-keskusten valitusoikeuden kaventamista koskemaan vain maakunnallisesti tai
valtakunnallisesti merkittäviä kohteita. Kannatan siis sitä, että ely-keskuksilla on jatkossa
23



Pöytäkirjan asiakohta PTK 26/2017 vp
konsultoiva, ei niin ohjaava rooli. Nyt päätöksentekovaltaa kaavoituksessa tuodaan lähem-
mäs niitä, joita se koskee, ja hyvä niin.

16.40 Ari Torniainen kesk:  Arvoisa herra puhemies! Täällä tänään tässä keskustelussa
on käytetty useita puheenvuoroja ely-keskusten roolista ja sen muuttumisesta. Itse katsoi-
sin asiaa pikemminkin siten, että ely-keskuksista tulee nytten neuvotteleva ja yhteistyö-
kumppani nimenomaan kunnille — niin kauan kuin ely-keskukset ovat olemassa — elikkä
ely-keskuksen rooli muuttuu valvojasta enemmän maankäytön suunnittelua edistäväksi
yhteistyötahoksi.

Itse vierastan sitä, että meillä on joku, joka suunnittelee, ja sitten on se, joka jälkeenpäin
tulee siihen ja valvoo sitä. Tätä kautta nykyjärjestelmä meillä on sellainen, että hankkeet
pitkittyvät aivan turhaan, ja se aiheuttaa myöskin lisäkustannuksia, ja monet isot hankkeet
myöskin kariutuvat tämän kautta, eli on hyvä, että elyn valvonnan rajaaminen vähentää
kuntien ja valtion päällekkäistä toimintaa ja edistää viranomaisten voimavarojen tarkoituk-
senmukaista kohdentamista. Nyt tämän hallituksen esityksen kautta elystä tulee se yhteis-
työkumppani nimenomaan kunnille, niin että jo aikaisessa vaiheessa katsotaan niitä asioi-
ta, ja silloin myöskin ne vähäiset ely-keskusten tekemät valituksetkin voivat jäädä pois, ja
itse toivon, että näin käy. Itse uskon ihan vilpittömästi siihen, että kyllä kunnissa halutaan
kaavoittaa ja tehdä sellaista rakentamista, joka edistää nimenomaan kuntien elinvoimaa ja
sitä, mitä niille tarvitaan siellä alueella.

Paljon keskustelua on myöskin ollut tästä vähittäiskaupan suuryksikön koon nostami-
sesta 2 000:sta 4 000 kerrosneliömetriin. Tästä asiasta varmaan voidaan olla monta mieltä,
mutta Suomi on myöskin erilainen maa, ja kyllä tuolla Kaakkois-Suomessa tällaista asiaa
kannatetaan. Nimenomaan siellä on itärajan takaa tullut paljon ostosmatkailijoita, ja on
hyvä asia, [Puhemies koputtaa] että tämä nostetaan 2 000:sta 4 000 kerrosneliöön.

16.43 Antero Laukkanen kd: Arvoisa herra puhemies! Tästä esityksestä kyllä yksi sem-
moinen erityispiirre tulee selvästi esiin, ja se on se, että tämä on tehty hyvin pitkälle maa-
seutujen näkökulmasta ennemminkin kuin suurten kasvavien kaupunkien näkökulmasta, ja
se on ehkä sellainen selkeä puute tässä esityksessä.

Hyvää on, että tämä tehdään nyt ennen kokonaisuudistuksen tekemistä, sillä kun sitten
sitä aletaan tehdä, niin mahdolliset virheet, jotka tähän jäivät ja jotka osoittautuvat sitten
käytännössä selkeästi huonoiksi vaihtoehdoiksi, voidaan siinä kokonaisuudistuksessa kor-
jata.

16.43 Eeva-Maria Maijala kesk: Arvoisa puhemies! Edustaja Hassi piti puheenvuoron
tuossa viimeksi, ja täytyy sanoa, että kyllä me olemme hyvin monesta asiasta todella eri
mieltä. Sen vuoksi olenkin todella tyytyväinen, että me saamme tämän maankäyttö- ja ra-
kennuslain uudistuksen tehtyä nyt, kun meillä on tästä asiasta vastuu, ja me myöskin kan-
namme vastuun tästä asiasta, miten me elämme tuolla maaseudulla jatkossakin.

Edustaja Hassi oli peloissaan siitä, että kaikkia rantoja aletaan rakentamaan ja sinne ei
jää enää virkistyskäyttöön alueita. Meillä on Suomessa vuosikymmenten mittaan ollut
mahdollisuus rakentaa rannoille hyvinkin paljon, ja siitä huolimatta meillä on äärettömän
vähän rannoilla rakennuskantaa. Siellä, missä on rakentamista tarve rajoittaa, on tehty jo
rantakaavat, ja siellä on muitakin kaavaratkaisuja tehty näihin asioihin, niin että kyllä ne on
näillä kaavoilla pystytty ja pystytään jatkossakin rajoittamaan, jos tarvetta on. Mutta suu-
24



Pöytäkirjan asiakohta PTK 26/2017 vp
rimmassa osassa meidän ranta-alueistamme on aivan mahdollista ja järkevääkin, että siellä
rakennustoimintaa tullaan harjoittamaan, jos joku sinne vain tuleepi rakentamaan jotakin.
Sitten todellakin kunnilla on jatkossakin erittäin paljon ohjaamistoimenpiteitä ja mahdol-
lisuuksia näitä asioita viedä eteenpäin.

Oli hyvä, että tuli esille — tämä edustaja Torniaisen puolesta sanottuna — että ely on
yhteistyökumppani, äärettömän hyvä sana: yhteistyökumppani. Me emme ole toinen tois-
temme kyttääjiä ja peräänkatsojia, vaan tehdään yhdessä näitä asioita, yritämme yhdessä
saada hyviä ratkaisuja aikaiseksi.

Vielä lopuksi tästä maisematyölupa-asiasta. Se on todellakin ollut byrokratian kukka-
nen, byrokratian kukkanen siksi, jos kerran yhtään metsänraivausta ei ole sillä estetty, että
sitä ei ole tullut. Kyllä niiden menetelmien täytyy olla semmoiset, joilla on todellakin mer-
kitystä ja vaikutusta. Tällä ei ole ollut mitään muuta kuin rahastamisen merkitys koko täm-
möisellä M-alueella, tällä maisematyölupa-asialla.

16.45 Satu Hassi vihr:  Arvoisa puhemies! Tästä ely-keskusten roolista vain, kun tässä
useampikin edustaja on puhunut siitä, että niistä tulee yhteistyökumppaneita. Luen nyt yh-
den kappaleen valiokunnan mietinnöstä: "Hallituksen esityksen tavoitteena on, että elin-
keino-, liikenne- ja ympäristökeskusten rooli muuttuu ja painottuu valtakunnallisesti mer-
kittäviin asioihin. Ne eivät jatkossa enää ohjaa kuntien alueidenkäyttöä ja rakennustoimen
järjestämistä, kun lain 18 §:stä ehdotetaan poistettavaksi ohjaustoimivalta. Yleis- ja asema-
kaavoja koskeva viranomaisneuvottelutehtävä rajataan siten, että se on pakollinen vain nii-
den kaavojen osalta, jotka koskevat vaikutuksiltaan valtakunnallisia tai merkittäviä maa-
kunnallisia asioita tai ovat valtion viranomaisen toteuttamisvelvollisuuden kannalta tärkei-
tä. Samalla ely-keskusten valvontaoikeutta rajataan vastaavasti." Eli kyllä tämä elyjen oh-
jaava ja keskusteleva rooli rajataan aivan vastaavalla tavalla kuin niiden valitusoikeus, eli
se on kyllä ihan väärinkäsitys, että niistä tulisi enemmän tämmöisiä neuvottelukumppanei-
ta — niiltä viedään myöskin tätä neuvottelumahdollisuutta pois.

16.47 Riitta Myller sd: Arvoisa puhemies! Tässä juuri, mitä valiokunnan puheenjohtaja
sanoi, on selkeästi nähtävissä se, minkä vuoksi on täältä meiltä päin edellytetty sitä, että
ely-keskusten ohjausta ei tehtäisi erillisenä vaan osana tätä mahdollista tulevaa maakunta-
uudistusta. Ymmärtääkseni nyt maakunnan tehtäväksi ollaan kuitenkin saamassa se, että
maakunta edistää kestävää kehitystä omalla alueellaan. Sille ei anneta kuitenkaan mitään
välineitä, koska ei tässä olla sitten niitä tehtäviä, joita tässä kerrotaan elylle jäävän, siirtä-
mässä myöskään maakuntiin — näin ainakin minulle on kerrottu. Eli tällä puheella, kun
täällä puhutaan yhteistyöstä, ei ole juurikaan merkitystä.

Meidän on ymmärrettävä se, että kaavoituksessa ja maankäytössä on isot intressit, on
olemassa yleinen intressi, on olemassa yksityinen intressi, ja nyt tässä ehdotuksessa men-
nään hyvin pitkälle yksityisen intressin suuntaan ja heikennetään yleistä intressiä. Tässä
mielessä juuri sillä, että kuntien päätöksissä ei ole laillisuusvalvontaa, on erittäin iso mer-
kitys.

Toisaalta myöskin ihmetyttää se asia, että tässä esitetään, että näistä asemakaavoista
voidaan päättää kunnan työjärjestyksen mukaan [Puhemies koputtaa] sitten lautakunnissa
tai hallituksissa, ja samaan aikaan asetetaan kuntalaisille velvoite valvoa tätä kuntien kaa-
voitusta. Tässä on erittäin iso ristiriita. Kyllä ainakin pitää varmistaa se, että kaavoitus on
25



Pöytäkirjan asiakohta PTK 26/2017 vp
mahdollisimman avointa, [Puhemies koputtaa] jotta voidaan lähteä siitä, että kuntalaiset
voivat sitä myöskin valvoa.

16.49 Markus Lohi kesk: Arvoisa puhemies! Tässä debatissa edustaja Eestilä otti aivan
oikein esille sen, että kun puhutaan vapaa-ajan asunnon muuttamisesta vakituiseksi asun-
noksi kaava-alueella, niin kyllähän tämä uudistus, vaikka tämä onkin erittäin hyvä ja erin-
omainen, jäi tältä osin puolitiehen. Siellä, missä on kaavoitettu alue, ei yhtä lailla vapaasti
pystytä näin tekemään. Tämä on erittäin iso ongelma minusta erityisesti meillä Lapissa,
missä on paljon vapaa-ajanasuntoja. Ne ovat tunturikeskuksissa, jotka ovat kaavoitettuja
alueita. Siellä on kunnallistekniikka. Ne ovat niin kuin pieniä kyliä tai kaupunkeja. Ja siel-
lä jos jossakin pitäisi joustavasti pystyä muuttamaan nämä, mutta siihen tämä ei nyt tuo va-
litettavasti helpotusta.

Mutta minusta on erinomaista, että ministeri Vehviläinen on käynnistänyt nyt selvityk-
sen kaksoiskuntalaisuudesta. Toivottavasti tämä etenee. Minusta se on erinomainen hanke.

Sitten haluan vielä lopussa sanoa, että kun täällä on monessa puheenvuorossa kannettu
huolta siitä, että kunnan ohjausvaikutus heikkenee, niin eihän tämä lakiesitys tule puuttu-
maan kuntien kaavoitusmonopoliin. Kunnilla säilyy edelleen kaavoitusmonopoli. Kunta
on taho, joka kaavoittaa kunnan alueella niin yleiskaavan kuin detaljikaavat, ja siinä mie-
lessä kaavoituksen kautta kunta voi erittäin voimakkaasti ohjata jatkossakin sitä rakenta-
mista siellä kunnan alueella — ja tällä kertaa nyt hieman vapaammin, kun siinä ei sitten ole
niin tiivistä yhteyttä sinne ely-keskukseen.

Olisiko tämän pitänyt odottaa nyt sitten maakuntauudistusta? Minusta on hyvä, että
tämä tuodaan jo nytten. Maakuntauudistuksen kautta moni asia muuttuu ihan hyvään suun-
taan, mutta kyllä se maakuntauudistuspaketti on jo nytten riittävän paksu, niin että ei sii-
hen yhteyteen olisi pitänyt kaikkea maailman lainsäädäntöä liittää. Kyllä se 1 002 sivua on
jo ihan nokko selvitäkseen täältä eduskuntakäsittelystä.

Yleiskeskustelu päättyi ja asian käsittely keskeytettiin.
26


