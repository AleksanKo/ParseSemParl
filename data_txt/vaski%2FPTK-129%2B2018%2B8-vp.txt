















































DEM90D3.tmp.xml


Pöytäkirjan asiakohta PTK 129/2018 vp
Pöytäkirjan asiakohta 

PTK 129/2018 vp

Täysistunto

Keskiviikko 12.12.2018 klo 14.02—21.40

8. Ajankohtaiskeskustelu EU:n tulevasta kehityksestä
Keskustelualoite KA 18/2018 vp

Keskustelu

Puhemies Paula Risikko: Päiväjärjestyksen 8. asiana on ajankohtaiskeskustelu EU:n tu-
levasta kehityksestä. Pääministeri Juha Sipilän 5 minuutin puheenvuoron jälkeen myön-
nän suuren valiokunnan puheenjohtajalle Arto Satoselle ja kunkin eduskuntaryhmän edus-
tajalle 3 minuutin puheenvuoron. Tämän jälkeen myönnän vastauspuheenvuoroja harkit-
semassani järjestyksessä. Vastauspuheenvuorot varataan täysistunnossa V-painikkeella.
Keskusteluun varataan aikaa korkeintaan 2 tuntia.

Keskustelu

14.23 Pääministeri Juha Sipilä: Kiitoksia, arvoisa puhemies! Olemme viimeisen kah-
den vuoden aikana saaneet Euroopassa populismin lyhyen oppimäärän, kuinka vaikeisiin
ja monimutkaisiin asioihin etsitään vastauksia asioita yksinkertaistamalla. Isossa-Britanni-
assa näin toimittiin, ja lopputulos on kaikkien nähtävillä. Nyt meidän tulisi oppia tapahtu-
neesta.

Euroopan unioni ei ole täydellinen, siinä riittää paljon kehitettävää. Mutta EU:n hyödyt
ovat niin valtavat, että unionin ongelmien korjaamisen eteen kannattaa nähdä vaivaa.
Hanskoja ei kannata heittää tiskiin, kuten brittien exit-puolen näkyvimmät hahmot tekivät.
EU:n haasteisiin on löydettävä konkreettisia vastauksia, [Vasemmalta: Oikein!] ja niitä on
kyettävä käsittelemään niin, että kansalaiset voivat kokea vaikuttavansa. Brexitin osalta
ratkaisun avaimet ovat Britannialla. Sopimus on neuvoteltu ja siinä pysytään, mutta toki
annamme kaiken tuen Britannian päätöksen tekemiseen. Kaikki toivomme, että Britannia
löytää myös sisäisen konsensuksen, jonka avulla hallittu ero toteutuu.

Huomenna alkavan Eurooppa-neuvoston asialista on painava. Tulemme keskustele-
maan rahoituskehyksistä, Emusta, muuttoliikkeestä, sisämarkkinoista, brexitistä ja ulko-
suhteista. Nämä ovat keskeiset asiat, jotka ylipäätään tällä hetkellä Euroopassa puhututta-
vat. Nämä kaikki linkittyvät vahvasti myös kasvun ja turvallisuuden teemoihin, joita olem-
me pitäneet esillä. Kasvu ja turvallisuus ovat keskeiset aihealueet, kun olemme vaikutta-
neet keväällä päätettävän neuvoston viisivuotisstrategiaan sekä kesällä koittavaan puheen-
johtajakauteen. Erityisesti suomalainen kädenjälki tulee näkymään kasvun osalta ilmasto-
ja ympäristökysymyksissä, vapaan kaupan puolustamisessa ja sisämarkkinoiden kehittä-
misessä.

Turvallisuuden osalta haluan nostaa esille EU:n puolustusyhteistyön sekä hybridivaikut-
tamisen torjunnan. Olemme olleet kummankin osalta yhteisen kehittämisen edelläkävijöi-
tä — tästä konkreettisena esimerkkinä Helsinkiin perustettu hybridikeskus. Ympäristö-
 Tarkistettu
4.7



Pöytäkirjan asiakohta PTK 129/2018 vp
asioissa olemme etsineet niin ikään konkretiaa, esimerkkeinä metsittämisohjelma Afrik-
kaan ja avaus hiilipörssistä, jonne päästöjen aiheuttajat maksavat ja josta ilmakehästä hii-
lidioksidia poistavien ratkaisujen tarjoajille maksetaan korvausta.

Myös marraskuun lopulla Yhdysvaltojen vierailullani ympäristö ja vapaakauppa olivat
vahvasti esillä. Valitettavan selväksi näissäkin tapaamisissa kävi, että Yhdysvalloista Eu-
rooppa ei saa kumppania ilmastonmuutoksen hillintään. Vapaakaupan suhteen maan joh-
don ajatukset ovat jakaantuneempia. Viestini oli ja koko EU:n viestin Yhdysvaltojen suun-
taan on oltava, että vapaakauppaa on puolustettava eikä tullien lisääminen ole kumpaa-
kaan osapuolta hyödyttävä tie.

Arvoisa puhemies! Hallituksen tavoitteena on, että Suomi on vahva puheenjohtaja, joka
näkyy ja jonka ääni kuuluu. Meillä on oltava herkkyyttä kuulla jokaista sekä edistää yhte-
näisyyttä ja siten yhteisten päätösten syntymistä. Olennaista Suomelle on myös suojella
unionin perusoikeuksia ja -arvoja, ihmisarvon kunnioittamista, vapautta, kansanvaltaa,
tasa-arvoa, oikeusvaltiota ja ihmisoikeuksien kunnioittamista vähemmistöihin kuuluvien
oikeudet mukaan lukien. Suomen on oltava puheenjohtajamaa, joka ei pelkää puolustaa
näitä arvoja unionin sisällä tai ulkosuhteissa.

Tapaan kaikki EU-kollegani kahdenvälisesti vielä ennen ensi huhtikuun vaaleja. Perjan-
tain EU-kokouksen ja maanantain Afrikka-kokouksen välissä käyn Maltalla, Kyproksella,
Tšekissä ja Slovakiassa. Haluan varmistaa, että kautemme tavoitteet ovat jokaisen jäsen-
valtion tiedossa. Vaikka kommunikaatio kollegoiden kanssa on jo nykyään hyvin tiivistä ja
aktiivista, lisäaktiivisuus tuo pohjaa sille, että puheenjohtajakauden aikana voidaan saavut-
taa konkreettisia tuloksia.

Arvoisa puhemies! Lopuksi vielä lämmin kiitos parlamentaariselle ryhmälle EU-pu-
heenjohtajuusohjelman erinomaisesta valmistelusta.

Puhemies Paula Risikko: Kiitoksia. — Seuraavaksi suuren valiokunnan puheenjohtaja,
edustaja Satonen, olkaa hyvä, 3 minuuttia.

14.28 Arto Satonen kok: Arvoisa puhemies! Tämä keskustelu ei voisi olla ajankohtai-
sempaan aikaan: erittäin tärkeä huippukokous on edessä, ja myöskin Suomen puheenjoh-
tajakausi on jo lähellä.

Puheenjohtajakausi on ainutlaatuinen paikka vaikuttaa, koska silloin aloittaa uusi ko-
missio, uuden komission työohjelma ja Suomi voi omassa puheenjohtajaohjelmassaan
nostaa meille ja Euroopalle tärkeitä asioita esille. Euroopan unioni on taloudellinen suur-
valta, mutta sen poliittista vaikutusvaltaa pitää vahvistaa. Pienelle maalle, kuten Suomelle,
keskeistä on sääntöperusteisen ja kansainvälisiin instituutioihin perustuvan järjestelmän
toimivuus. Me emme halua maailmaa, jossa suurvaltajohtajat tekevät diilejä meidän ylit-
semme. Jos Eurooppa on yhtenäinen, niin se on vahva myös globaalisti. EU27:n yhtenäi-
syys brexitissä on ollut kiitettävää.

On monia sellaisia asioita, jotka on pakko ratkaista eurooppalaisella tasolla. Euroopan
unionista ei tarvitse tehdä liitovaltiota, mutta monet asiat vaativat sitä, että niihin löyde-
tään yhteisiä ratkaisuja. Näitä ovat esimerkiksi ilmastonmuutoksen hillintä, terrorismin
torjunta, sisäisen turvallisuuden vahvistaminen, maahanmuutto, Afrikan kehityksen edis-
täminen, hybridiuhkiin varautuminen, kauppapolitiikka ja esimerkiksi digijättien saami-
nen verotuksen piiriin. Yksikään maa ei voi tehdä näitä yksinään.
2



Pöytäkirjan asiakohta PTK 129/2018 vp
Suomen puheenjohtajakaudella tulee nostaa sellaisia asioita esille, jotka ovat tärkeitä
Suomelle, mutta tärkeitä myös koko Euroopalle. Yksi tällainen asia on kiertotalous, jossa
voidaan teknologiaa kehittämällä ja sääntelyn avulla saavuttaa paljon. Suomi voi myös
viedä kiertotalouden osaamista Eurooppaan.

Meille on tärkeää myös pohjoinen ulottuvuus ja arktisen alueen hyödyntäminen. Siellä
on tietysti tärkeitä ympäristöasioita, kuten mustan hiilen torjunta, mutta siellä on myös pal-
jon elinkeinomahdollisuuksia raide-, tie- ja tietoliikenneyhteyksien kautta. Puolustusyh-
teistyön vahvistaminen Euroopan unionissa on erittäin tärkeää Suomelle, ja on hyvä, että se
on nyt etenemässä vahvasti. On myös tärkeää edistää koulutuksen ja tutkimuksen kehittä-
mistä eurooppalaisella tasolla, ja Suomi on tässä koulutuksen suurvaltana erinomainen
mallimaa viemässä asioita eteenpäin. Tärkeää on myös se, että ihmisoikeudet, oikeusvalti-
operiaate ja tasa-arvo ovat tärkeässä roolissa.

Aivan lopuksi, arvoisa puhemies: brexit on osoittanut sen, että Euroopan unioni kyke-
nee selviytymään, jos joku maa lähtee, mutta se maa, joka lähtee, ei kykene selviytymään.
[Perussuomalaisten ryhmästä: Ohhoh!]

Puhemies Paula Risikko: Seuraavaksi mennään ryhmäpuheenvuoroihin. — Keskustan
eduskuntaryhmä, edustaja Anttila, olkaa hyvä, 3 minuuttia.

14.31 Sirkka-Liisa Anttila kesk: Arvoisa puhemies! Brexitin jälkeen käynnistyy työ Eu-
roopan unionin uudistamiseksi. Yhteinen tahtotila EU:n tulevaisuudesta kirjattiin julistuk-
seen maaliskuussa 2017: keskitytään olennaiseen, talouden, työllisyyden ja turvallisuuden
vahvistamiseen. Yhtenäinen ja toimintakykyinen unioni, jolla on selkeä tiekartta tulevai-
suuteen, pystyy parhaiten vastaamaan kansalaisten huoliin ja odotuksiin. EU:n päätöksen-
teon perustana on oltava kansalaisnäkökulma ja päätösten tekeminen läheisyysperiaatetta
noudattaen. Me tarvitsemme vähemmän byrokratiaa mutta enemmän konkreettisia päätök-
siä, joilla luodaan kasvua ja työllisyyttä, vahvistetaan eurooppalaista turvallisuutta ja sosi-
aalista eheyttä sekä unionin roolia vastuullisena globaalina toimijana.

Pakolaisuus on maailmanlaajuinen ongelma, ja sen ratkaiseminen on mahdollista vain
kansainvälisellä monenkeskisellä yhteistyöllä. Pakolais- ja maahanmuuttokysymyksessä
samoin kuin terrorismin torjunnassa tarvitaan unionin yhteisiä ratkaisuja. Schengen-järjes-
telmä ei toimi eikä myöskään tasapuolinen taakanjako unionin sisällä. Euroopan unionin
yhteisen muuttoliikepolitiikan on perustuttava kokonaisvaltaiseen lähestymistapaan. Siinä
yhdistyvät pakolaisuuden juurisyihin vaikuttaminen ja EU:n ulko- ja sisärajojen asianmu-
kainen valvonta.

Suomelle unionin jäsenyys on ollut arvovalinta ja valinta turvallisuuden puolesta. Suo-
mi on toiminut aktiivisesti unionin sisäisen ja ulkoisen turvallisuuden vahvistamiseksi.
Pääministeri Sipilälle suuret kiitokset hyvin hoidetusta Euroopan unionin politiikasta. Yh-
teistyösuhteet EU-kollegoihin ovat kunnossa. Pieni maa pärjää unionissa juuri näin: ver-
kostoitumalla, aktiivisuudella ja aloitteellisuudella.

Arvoisa puhemies! Unionin toiminnan ydintä ovat toimivat sisämarkkinat. Euroopan ta-
louden ja työllisyyden perustana on vakaa talous- ja rahapolitiikka. Keskusta katsookin,
että talous- ja rahaliittoa on uudistettava perustuen jäsenmaiden omaan vastuuseen talou-
denpidostaan ja finanssipolitiikan yhteisten sääntöjen noudattamiseen. EU:n monivuotiset
rahoituskehykset on asetettava tasolle, jolla unioni kykenee selviämään asetetuista tavoit-
teista. Panostukset tutkimukseen, muuttoliikkeen hallintaan, rajavalvontaan ja puolustuk-
3



Pöytäkirjan asiakohta PTK 129/2018 vp
seen ovat perusteltuja. Neuvotteluissa on turvattava Suomen kokonaisetu ja maamme net-
tomaksuaseman kannalta tärkeiden politiikka-alojen rahoitus. Komission esittämät leikka-
ukset maatalouden ja maaseudun kehittämiseen on torjuttava, sillä ne vaarantaisivat poh-
joisen maatalouden kannattavuutta, vaikeuttaisivat ympäristönsuojelun laatua ja ilmaston-
muutoksen torjuntaa sekä heikentäisivät edellytyksiä tuottaa terveellistä ja turvallista ruo-
kaa eurooppalaisille.

Suomelle tärkeää on turvata myös Pohjois- ja Itä-Suomen asema koheesiorahoituksessa
huomioiden alueiden heikompi bkt-taso, harva asutus ja pitkät etäisyydet. Yhtä lailla mei-
dän on huomioitava muut kansalliset erityispiirteet, kuten pohjoisen ulottuvuuden politiik-
ka, arktisuus ja Itämeri-yhteistyön rahoitus. Suomella on EU-puheenjohtajamaana erin-
omaiset edellytykset vaikuttaa unionin yhteiseen politiikkaan meidän omien vahvuuksiem-
me pohjalta. — Kiitoksia.

14.35 Pia Kauma kok: Arvoisa puhemies! Suomesta tulee Euroopan unionin neuvoston
puheenjohtajamaa ensi vuoden heinäkuussa. Kautemme sijoittuu tärkeään vaiheeseen juu-
ri Euroopan parlamentin vaalien jälkeen ja toisaalta myös melko turbulenttiin vaiheeseen,
jos katsotaan yksittäisiä jäsenmaita: Italiassa kahdesta populistipuolueesta koottu hallitus
on uhmannut Euroopan komissiota lupaamalla kansalle kantokykyyn nähden ylisuuria ta-
loudellisia etuja ja tekemällä budjetin, joka ei vastaa yhdessä sovittuja sääntöjä. Ranskassa
polttoaineiden hinnankorotuksista liikkeelle lähteneet keltaliivien mielenosoitukset ovat
paisuneet koko maata ravisuttavaksi väkivaltaiseksi liikkeeksi. Saksassa pitkäaikainen val-
ta vaihtuu, kun liittokansleri Merkel tulee siirtämään vallan seuraajalleen. Ja puhumatta-
kaan, mitä tapahtuu Britanniassa, kun pääministeri May lopulta — mahdollisesti tammi-
kuun lopulla — tuo EU:n kanssa neuvotellun sopimuksen parlamentin äänestettäväksi.
Listaan voisi vielä lisätä ainakin Puolan ja Unkarin, joissa oikeusvaltion ja vallan kolmi-
jaon perusteita on rikottu.

Arvoisa puhemies! Vaikka Euroopan maiden vakautta koetellaan — ja ehkä nimen-
omaan juuri siksi — Suomen tulee tulevana puheenjohtajamaana ja jo sitä ennenkin pai-
nottaa sitä yhteistä arvoperustaa, jonka turvaamiseksi Euroopan unioni on luotu. Tähän
kuuluvat ihmis- ja perusoikeudet sekä sitoutuminen vapaan ja demokraattisen oikeusvalti-
on ihanteisiin. Tällä viikolla YK:n yleismaailmallinen ihmisoikeuksien julistus on täyttä-
nyt 70 vuotta. Vain muutamaa vuotta tuota julistusta aikaisemmin rauha Euroopassa näytti
kaukaiselta haaveelta toisen maailmansodan jyllätessä.

Euroopan unioni onkin Suomelle tärkeä nimenomaan kokonaisturvallisuutemme näkö-
kulmasta. EU:sta pois hakeutuva Britannia on ollut Euroopan unionin suurin puolustus-
mahti, joten jos ja kun brexit toteutuu, jää unioniin toki ydinasevaltio Ranska, jolla on
muun muassa vahva puolustusteollisuus. Yksi merkittävä avaus tänä vuonna on ollut Rans-
kan presidentin tekemä aloite puolustusyhteistyön lisäämiseksi Euroopassa. On puhuttu
jopa eurooppalaisen armeijan perustamisesta, mutta käytännössä ehdotettu tiiviimpi yh-
teistyö tulee todennäköisesti tarkoittamaan kansallisvaltioiden puolustus- ja sotilasvoimi-
en yhteisiä harjoituksia, yhteisiä materiaalihankintoja sekä yhteistä teollisuuspolitiikkaa.

Arvoisa puhemies! Yksi asia eri maissa tapahtuvan liikehdinnän taustalla on tyytymät-
tömyys maahanmuuttopolitiikkaan. Esimerkiksi Italiaan on tullut viimeisen neljän vuoden
aikana puoli miljoonaa maahantulijaa, ja monet italialaiset ovat kokeneet, että muu Eu-
rooppa on jättänyt Italian yksin selviytymään tilanteesta. Maahanmuuton kysymys on rat-
kaistava, sillä asia ei poistu päiväjärjestyksestä. Päinvastoin, tulijoita on tulevina vuosina
4



Pöytäkirjan asiakohta PTK 129/2018 vp
enemmän, kun ilmastonmuutoksen seurauksena monissa, erityisesti Saharan eteläpuolisen
Afrikan maissa elinolosuhteet heikkenevät oleellisesti.

Arvoisa puhemies! Kolmantena ja viimeisenä asiana nostan esiin koulutuksen. Eri mai-
den yhteenkuuluvuutta vahvistaa se, että kansalaiset pääsevät osaksi unionin hyödyistä.
Hyvä on esimerkiksi EU:n opetusministerien tukema komission ehdotus, jonka mukaan
Erasmus-rahoitus kaksinkertaistetaan ensi kaudelle. Erinomainen on myös linjaus lisätä
liikkuvuusmahdollisuuksia sekä se, että myös muut kuin korkeakouluopiskelijat pääsevät
jatkossa osaksi Erasmus-vaihtoa.

Euroopan pitää yhtenäisenä se, että keskitymme niihin asioihin, jotka meitä yhdistävät,
emmekä niihin, jotka meidät erottavat.

14.39 Tytti Tuppurainen sd: Arvoisa rouva puhemies! Kun puhumme EU:n tulevaisuu-
desta, on ymmärrettävä, missä ajassa elämme.

Puhemies! Ystäväni kahdeksanvuotias tytär harrastaa pianonsoittoa. Yksi päivä kuulin
oven läpi, kun hän harjoitteli olohuoneessa — [Puhuja hyräilee] — ja kyllä se oli Beetho-
venin Euroopan hymni. Kun sen kuulee pienen lapsen soittamana, ei voi olla ajattelematta,
miten hauras, miten haavoittuva Euroopan idea on. Emme voi pitää eurooppalaista yhteis-
työtä itsestään selvänä.

Sen vuoksi, rouva puhemies, kolme näkökulmaa päivän keskusteluun:
Ensinnäkin on Suomen kaltaisen pienen maan etu puolustaa monenkeskistä kansainvä-

listä sääntöperäistä yhteistyötä — juuri sitä, mitä EU edustaa. [Eva Biaudet: Kyllä!] Kui-
tenkin EU:n arvot, ne, jotka on kirjattu EU:n perussopimukseen — demokratia, ihmisoi-
keudet ja oikeusvaltio — ovat uhattuina. Maanantaina YK:n ihmisoikeussopimus täytti 70
vuotta, ja samana päivänä EU:n perusoikeusvirasto julkaisi selvityksen, jonka mukaan lä-
hes 40 prosenttia Euroopan juutalaisista on suunnitellut muuttoa muualle kasvaneen anti-
semitistisen vihan vuoksi. Tässä maanosassa tämä on kerta kaikkiaan sietämätöntä. Me
emme luovuta yhteisöä nationalistien ja populistien hajotettavaksi. Me puolustamme vah-
vaa ja toimintakykyistä unionia. [Eva Biaudet: Erittäin hyvin sanottu!]

Puhemies! Toiseksi me sitoudumme eurooppalaiseen yhteistyöhön, mutta se ei tarkoita
sitä, että haluaisimme säilöä unionin nykyisellään. Liian kauan unionia on kehitetty poliit-
tisen oikeiston ja vain markkinoiden ehdoilla. Tähän on saatava muutos: Ihminen on nos-
tettava yli markkinoiden. Sisämarkkinat tarvitsevat rinnalleen vahvan sosiaalisen ulottu-
vuuden. Talouspolitiikan ohjaus ja yhteisvaluutta euro on pistettävä palvelemaan tavalli-
sen ihmisen asiaa. Työllisyyden parantamisen, köyhyyden ja eriarvoisuuden ehkäisyn, hy-
vinvoinnin lisäämisen, terveyserojen kaventamisen, koulutuksen, tutkimuksen ja osaami-
sen, veronkierron torjunnan on oltava tavoitteinamme. [Eva Biaudet: Kyllä!] Vain siten
voimme kääntää ihmisten tyytymättömyyden kohti luottamusta. Tarvitaan lisää sekä kan-
sallista vastuuta että yhteistä vastuunkantoa.

Arvoisa puhemies! Kolmanneksi haluamme tähdentää, miten herkällä hetkellä Suomi
astuu EU:n puheenjohtajaksi. Kansainvälinen tilanne edellyttää EU:lta johtajuutta. Ilmas-
tonmuutos edellyttää EU:lta kunnianhimoisia toimia sekä kykyä koota muita maailman
maita mukaan. Suomen on korostettava ympäristönsuojelua ja arktista yhteistyötä, kump-
panuutta Afrikan kanssa ja aktiivista kehityspolitiikkaa, avointa ja oikeudenmukaista
kauppaa. Tiivistyvän puolustusyhteistyön ohella on korostettava EU:n pehmeää voimaa,
sen kykyä edistää diplomatiaa, rauhaa ja vakautta.
5



Pöytäkirjan asiakohta PTK 129/2018 vp
EU:n arvo on paljon suurempi kuin Suomen nettomaksuosuus tai saanto rahoituskehyk-
sistä. EU on meille turvallisuusyhteisö. Se on meille arvoyhteisö. Puhemies, se on Suomel-
le paikka maailmassa, jossa voimme vaikuttaa. Ilman sitä olisimme muiden vaikutusval-
lassa.

14.42 Simon Elo sin: Arvoisa rouva puhemies! Sininen tulevaisuus on EU-kriittinen puo-
lue, joka kannattaa kansainvälisyyttä ja kaupankäyntiä, mutta emme hyväksy liittovaltio-
kehitystä. Olemme EU:ssa Suomen palovaroitin: hälytämme aina, kun näyttää siltä, että
unionia kehitetään liittovaltion suuntaan.

Sinisille, ja uskon, että suurimmalle osalle suomalaisista, on tärkeintä kaksi T:tä: talous
ja turvallisuus. EU-jäsenyydellä on oikeutus silloin, kun se vahvistaa suomalaisten hyvin-
vointia ja pystyy turvaamaan kansalaisia terrorismilta, hallitsemattomalta maahanmuutol-
ta, ilmastonmuutokselta ja hybridivaikuttamiselta. EU on valitettavasti epäonnistunut tur-
vallisuuden takaamisessa, ja se on keskeinen syy, miksi Britannia päätti kansanäänestyk-
sessä erota EU:sta.

Arvoisa puhemies! Mikään pakkopaita EU-jäsenyys ei saa olla, vaan vapaiden kansojen
liitto. Sinisille on tärkeää, että EU-asioissa kansanvalta toteutuu. Suomen EU-puheenjoh-
tajuuskauden tärkeimpänä teemana tulisikin olla demokratian ja kansanvaltaisuuden edis-
täminen EU:ssa. Nyt on kunnioitettava niiden yli 17 miljoonan britin kansanäänestyksessä
ilmaisemaa tahtoa, piti siitä tai ei. Tosin kyselytutkimuksen mukaan enemmistö Britan-
nian kansalaisista toivoo tällä hetkellä uutta kansanäänestystä erosopimusluonnoksen ja
EU:ssa pysymisen välillä. Todennäköisempää on kuitenkin uudet vaalit, joissa haetaan
uutta neuvottelumandaattia.

Britanniaa huolestuttavampi on Italian tilanne. Italian valtionvelka on valtava, ja pelko-
na on, että Italia ajautuu maksukyvyttömyyteen. Italia on liian suuri jäsenmaa muiden pe-
lastettavaksi. Italialaiset tietävät sen ja pitävät sitä vipuvartenaan. Suomen ei pidä pelästyä
irti leikattua hevosen päätä sängyssä. Uhkailua ei saa hyväksyä. Italialla ei ole meille tar-
jousta, mistä me emme voisi kieltäytyä.

Euroalueelle tulee luoda mekanismi, jonka avulla euromaa voitaisiin hallitusti erottaa tai
se voisi erota eurosta. EU-komissio vaikuttaa nyt olevan hampaaton euroalueen sääntöjä
rikkovien maiden kanssa, joten tällainen todellinen uhka euroalueen sääntöjä rikkovien va-
ralle täytyy pystyä luomaan.

Arvoisa puhemies! Suomalaisen maanviljelijän ei pidä olla entistä enemmän vastuussa
ranskalaisen maanviljelijän päätöksistä. Suomalaisen valkokaulustyöläisen ei pidä olla en-
tistä enemmän vastuussa italialaisen valkokaulustyöläisen päätöksistä. Vain suomalaisten
hyvinvointia mahdollisimman hyvin palveleva EU voi saada suomalaisten tuen.

14.46 Mika Niikko ps: Arvoisa rouva puhemies! Brexit on hallinnut julkista keskustelua
viimeisen kahden vuoden ajan. Brittejä on usein syytetty siitä, että he yrittävät noukkia ru-
sinoita pullasta eli pitää kiinni integraation eduista mutta vapautua sen haitoista. Juuri täl-
laiseen ajatukseen yhteistyön pitäisikin perustua. EU:n pitäisi olla yhteistyöelin, jonka
avulla Euroopan kansat voivat ratkaista ja ehkäistä yhteisiä kansalaisiaan koskevia ongel-
mia.

EU:ta mainostettiin vähän kuin luvattuna maana erämaassa vaeltavalle: yhteisönä, jon-
ka piti lisätä vapauttamme ja tuoda vauraus joka kotiin. Maidon ja hunajan vaakakupin toi-
sella puolella keikkuu kuitenkin kansanvallan rajan koetukset. EU:sta on tullut suuruuden-
6



Pöytäkirjan asiakohta PTK 129/2018 vp
hullu liittovaltioprojekti, jonka keskeinen tavoite on paisuttaa omaa valtaansa jäsenmai-
densa kustannuksella.

Yhteisvaluutta oli poliittinen utopia. Se on rampauttanut monen jäsenmaan talouden, ja
se synnytti kymmenen vuotta sitten Kreikassa kriisin, jonka hintaa myös suomalaiset ve-
ronmaksajat maksavat vielä pitkään. Työvoiman vapaa liikkuvuus on aiheuttanut väes-
tökriisin monissa Itä-Euroopan maissa ja luonut halpatyömarkkinat Länsi-Eurooppaan,
myös Suomeen. Schengen-alue ja sisärajojen poistaminen mahdollistivat koko Eurooppaa
ravistelleen siirtolaiskriisin.

Perussuomalaisten kanta on, että sellaista integraatiota, josta on vahinkoa Suomelle, pi-
tää purkaa. Ongelmia ei pidä yrittää ratkaista integraatiota lisäämällä. Ratkaisu eurokrii-
siin ei ole se, että Bryssel kaappaa jäsenmaiden kansalaisilta mahdollisuuden hallita omia
verovarojaan, [Oikealta: Mistä aloitetaan?] vaan tarvittaessa euron alasajo. Ratkaisu siirto-
laiskriisiin ei ole turvapaikkamenettelyn keskittäminen Brysseliin, vaan sisärajavalvonnan
palauttaminen. Suomen ei pidä hyväksyä sitä, että EU ei kykene ratkaisemaan yhteisiä on-
gelmia ja samaan aikaan estää jäsenmaitaan ratkaisemasta niitä kansallisesti.

Perussuomalaisten EU-poliittinen linja on, että Suomen edun ja itsemääräämisoikeuden
tulee näkyä kaikkia päätöksiä tehtäessä. Jos siinä ei onnistuta, on mietittävä muita ratkai-
suja.

14.48 Ville Niinistö vihr: Arvoisa puhemies! Länsimainen demokratia on kriisissä. Vielä
pari vuosikymmentä sitten tällainen ajatus tuntui mahdottomalta. Liberaali demokratiahan
oli juuri voittanut kylmän sodan, muuri murtui Euroopassa, vapauden aalto eteni Suomeen
asti. Silti on käynyt niin, että ne voimat, joita länsimainen demokratia, teknologian kehitys
ja markkinatalous ovat vapauttaneet, on käännetty vapautta vastaan.

Tiukka talouskurin politiikka on vienyt luottamusta päättäjien kyvystä pitää kansalaisia
yhdessä veneessä, kun monissa maissa eriarvoisuus ja työttömyys ovat lisääntyneet. Ilmas-
tonmuutos etenee, kun päästöjen aiheuttaminen on yhä liian kannattavaa niiden rajoittami-
seen nähden. Globalisaatio ja digitalisaatio ovat lisänneet varallisuuden kasautumista en-
tistä harvempien suuryritysten ja myös yksilöiden haltuun. Samalla diktatuurit ja hajotta-
vat voimat myös maidemme sisällä ovat ottaneet teknologian apuvälineekseen disinfor-
maation levittämisessä ja kybersodan käymisessä.

Hyvät ystävät, tämä suunta on muutettavissa. Mitään ei ole menetetty. Meidän on vain
ymmärrettävä haasteen suuruus ja sen velvoittavuus demokratian puolustamisessa. On luo-
tava yhdessä toivoa kestävästä tulevaisuudesta ja yhteiskunnasta, jossa jokaiselle ihmisel-
le ja hänen unelmilleen on tilaa. On nostettava kestävä kehitys, työllisyys ja ihmisten väli-
nen oikeudenmukaisuus kaiken päätöksenteon keskiöön. Tässä tarvitaan Euroopan unio-
nia ja yhteistyötä maidemme kesken enemmän kuin koskaan. Yksinään pieni maa ei pär-
jää, avointa talouttamme me puolustamme yhdessä.

Viime sunnuntaina ranskalaisen ekonomistin Thomas Pikettyn johtama 50 tutkijan ryh-
mä esitti ajatuksiaan Euroopan suunnan korjaamiseksi. Siihen kannattaa tutustua. He ai-
van oikein näkivät Euroopan yhteiset ratkaisut ihmisten työllisyyden ja tasa-arvon vahvis-
tamisessa keskeiseksi tavaksi torjua äärioikeiston ja populismin nousua. He esittivät EU-
maiden yhteisiä veroratkaisuja, joilla puututaan epäterveeseen verokilpailuun ja veronkier-
toon, joilla saadaan globaalit jättiyritykset ja digiyritykset verotuksen piiriin ja joilla torju-
taan ilmastonmuutosta. Neljännes näiden verojen tuotoista laitettaisiin tutkimukseen ja
tuotekehitykseen, siis uuteen panostamiseen, ja puolet palautettaisiin jäsenmaille. Jotain
7



Pöytäkirjan asiakohta PTK 129/2018 vp
tällaista meidän Suomenkin pitäisi ennakkoluulottomammin harkita, kun mietimme EU:n
kehittämistä. Yhteisten verojen ja varojen avulla vakautetaan euroalueen toimintakykyä
sekä siirretään EU:n huomiota talouskurista työllisyyden ja ihmisten hyvinvoinnin paran-
tamiseen. EU:n on oltava ihmisten yhteisö ihmisten puolella.

Aikamme isoja haasteita, kuten ilmastonmuutosta, ei myöskään kukaan ratko yksin. Me
vihreät haluamme rakentaa Eurooppaa, joka puolustaa tinkimättömästi ilmastoa ja ihmi-
syyttä varmistamalla, että oikeusvaltio suojelee kaikkia ja että markkinat muutetaan ratko-
maan ympäristökysymyksiä. Suurempi osuus EU:n budjetista pitääkin ohjata ilmastonsuo-
jeluun ja uuteen teknologiaan samalla, kun nostamme päästövähennystavoitteitamme.

Arvoisa puhemies! Brexit on siis [Puhemies koputtaa] murhenäytelmä, jossa ei ole voit-
tajia. Surkuttelun sijaan katse on käännettävä tulevaisuuteen ja panostettava siihen, että yh-
dessä pärjäämme. Meidän on oltava osa ratkaisua, ei osa ongelmaa.

14.52 Paavo Arhinmäki vas: Arvoisa rouva puhemies! Ranskassa niin sanotut keltaliivit
ovat osoittaneet mieltään jo neljän viikon ajan. Kysymys ei ole vain dieselin hinnannou-
susta, vaan se oli viimeinen pisara, joka lopulta sai kupin nurin. Monet ranskalaisten kritii-
kin kohteista ja tavallisten ihmisten ongelmista ovat yleiseurooppalaisia ja lähes sellaisi-
naan nähtävissä myös suomalaisessa yhteiskunnassa. Ranskassa kritiikki vain purkautuu
keskimääräistä rajummin. Onneksi meillä eivät autot pala mielenosoituksissa.

Arvoisa rouva puhemies! Aave kummittelee Euroopassa — tyytymättömyyden aave.
Jokaisessa Euroopan maassa pitää pystyä nykyistä paremmin vastaamaan ihmisten tyyty-
mättömyyteen, osattomuuden tunteeseen ja huoleen tulevaisuudesta. Varallisuus keskittyy
harvoille. Entistä useampi kamppailee toimeentulo-ongelmien kanssa. Meidän pitää tehdä
politiikkaa kaikille, ei harvoille. Myös EU:lle pitää asettaa kysymys: onko EU:n toiminta
omiaan lisäämään kansalaisten luottamusta päätöksentekoon ja tulevaisuudenuskoa? Vas-
taus taitaa valitettavasti olla kielteinen.

Arvoisa rouva puhemies! EU:n seuraavien vuosien toimintaa määrittävät pitkälle rahoi-
tuskehykset eli EU:n budjetti. Suomessa keskustelu EU:n budjetista on ollut jopa absurdia.
Eurooppaministerin hellimä ajatus, jonka mukaan mahdollisen brexitin jälkeenkin Suo-
men EU:sta saama rahoitus ei saa vähentyä, Suomen maksuosuus ei saa kasvaa ja lisäksi
rahoitusta pitää vielä suunnata uusille alueille, on suorastaan paradoksaalinen. [Mika Nii-
kon välihuuto] Kansallinen nettosumma-ajattelu on huono lähestymistapa. Hedelmälli-
sempi lähestymistapa EU:n budjettiin olisi käydä ensin huolella läpi ne tehtävät ja vastuut,
jotka halutaan yhteisbudjetin kautta hoitaa, ja asettaa tämän jälkeen rahoitustaso tehtäviä
vastaavaksi.

Arvoisa rouva puhemies! Suomessa puhutaan paljon EU:n liittovaltiokehityksestä mää-
rittelemättä oikeastaan sisältöä sille, mitä on liittovaltiokehitys. Mutta se kai lienee selvää,
että jos jokin on liittovaltiokehitystä, niin EU:n militarisointi. Ja sitä eduskunnassa tuntuu
vastustavan vain vasemmistoliitto. Perussuomalaiset, siniset ja keskusta ovat tässä asiassa
kovin innokkaita federalisteja. [Välihuutoja]

Euroopan hiili- ja teräsyhteisö perustettiin turvaamaan rauhaa kytkemällä maat taloudel-
lisesti yhteen. EU on ollut rauhanprojekti, joka on palkittu myös Nobelin rauhanpalkinnol-
la. Nyt niin sanotusta rauhanrahastosta halutaan rahoittaa EU:n sotilaallisia operaatioita,
kolmansien maiden asevoimien kapasiteetin vahvistamista, kolmansien maiden tai mui-
den kansainvälisten toimijoiden rauhanturvaoperaatioita sekä muita ulko- ja turvallisuus-
politiikan toimia, joilla on sotilaallinen tai puolustuksellinen ulottuvuus.
8



Pöytäkirjan asiakohta PTK 129/2018 vp
Arvoisa rouva puhemies! Jos Neuvostoliitolla oli aikoinaan rauhan aseet, halutaan nyt
EU:lle rauhanrahasto. Orwell olisi ylpeä tästä uuskielestä.

14.56 Eva Biaudet r: Ärade talman, arvoisa puhemies! Me eurooppalaiset olemme tär-
keän valinnan edessä ensi toukokuussa. Tuolloin järjestettävissä EU-vaaleissa valitsem-
me, haluammeko liberaalin vision Euroopasta, joka perustuu vapaudelle, hyvinvoinnille ja
uusille mahdollisuuksille, vai peräännymmekö takaisin kohti nykyistä nationalistisempaa
ja autoritäärisempää hallintoa.

Antiliberaalit ja vanhoilliset voimat lamaannuttavat nykyään politiikan eri puolilla Eu-
rooppaa ja aiheuttavat näin vakavan haasteen Euroopan unionille. Uhkana on siis, että au-
toritääriset, nationalistiset ja populistiset liikkeet horjuttavat sitä avoimuutta, moniarvoi-
suutta ja suvaitsevuutta, mikä on ollut ominaista ainakin sille Euroopalle, jonka me rkp:läi-
set tunnistamme omaksemme.

EU:n perusoikeusviraston FRA:n johtaja Michael O’Flaherty korosti äskettäisellä Suo-
men-vierailullaan sosiaalisen pilarin merkitystä, jotta populismin ja nationalismin näen-
näisratkaisuja voidaan vastustaa. On mahdoton hyväksyä, että miljoonat lapset EU:ssa elä-
vät köyhyysrajan alapuolella tai että romanit monissa EU-maissa on jätetty käytännössä
sosiaaliturvan ulkopuolelle. EU ei voi suhtautua näihin epäkohtiin välinpitämättömästi.

Ärade talman! Vi ser också på global nivå hur protektionismen stärker sitt grepp och hotar
Europas liberala grundvärderingar. Svenska folkpartiet vill lyfta fram de goda resultat som
det europeiska samarbetet har bidragit med. Till exempel Erasmus-programmet har gett ett
omistligt kunnande för väldigt många unga européer och öppnat nya perspektiv i deras liv.

Vi måste alltså fortsätta reformera det europeiska samarbetet. Våra ekonomier måste bli
mer konkurrenskraftiga, och våra demokratiska institutioner måste bättre kunna svara på
medborgarnas krav. Vi måste få till stånd en mer långsiktig migrationspolitik som bygger
på ett gemensamt ansvar, och vi måste hitta kollektiva lösningar som effektivt motverkar
klimatförändringen. Finland har en viktig roll i att hitta hållbara innovationer som motver-
kar klimatförändringen, också för att vi har ett stort know-how inom cirkulär ekonomi, tek-
nologi och på energiområdet.

Arvoisa puhemies! Investoimalla koulutukseen, yhdenvertaisuuteen ja tasa-arvoon, infra-
struktuuria kehittämällä sekä luomalla digitaaliselle Euroopalle hyvät säännöt parannetaan
kaikkien eurooppalaisten elämää. Yhdymme täysin pääministeri Juha Sipilän toteamaan,
että EU:n menestys voi perustua ainoastaan vahvaan oikeusvaltioperiaatteeseen. Oikeus-
valtioperiaatteiden noudattaminen edellyttää hyvää ja näistä periaatteista tinkimätöntä joh-
tajuutta. Odotamme Suomelta kunnianhimoista johtajuutta yhteisten [Puhemies koputtaa]
vastausten löytämiseksi, kun meistä puolen vuoden kuluttua tulee EU:n puheenjohtaja-
maa. — Kiitoksia.

14.59 Sari Essayah kd: Arvoisa rouva puhemies! Ensi vuonna Euroopan unionille vali-
taan uutta suuntaa. Asialistalla on muun muassa EU-vaalit, komission muodostaminen, ra-
hoituskehysneuvottelut ja todennäköisesti Ison-Britannian EU-eron loppuun saattaminen.
Suomen EU-puheenjohtajuuskausi on meille suomalaisille haasteitten lisäksi myös mah-
dollisuus nostaa itselle tärkeitä asioita esille, kuten kierto- ja biotaloutta, turvallisuutta,
9



Pöytäkirjan asiakohta PTK 129/2018 vp
arktista ja pohjoista ulottuvuutta, monenkeskistä sääntöpohjaista yhteistyötä sekä myöskin
koulutusosaamistamme.

EU:n kohtaamat vaikeudet sisä- ja ulkopolitiikassa sekä muutokset kansalaismielipiteis-
sä haastavat jäsenmaita ja unionissa tehtävää yhteistyötä panostamaan entistä enemmän
niin toimiin talouden, työllisyyden ja turvallisuuden vahvistamiseksi kuin myöskin kansa-
laisten kuulemiseen ruohonjuuritasolla. Eurooppalaisen yhteistyön tulisi tuoda ennen kaik-
kea lisäarvoa kansalliseen politiikkaan haasteissa, joihin jäsenmaan ponnistelut eivät yk-
sin riitä, kuten turvallisuudessa, rikollisuuden ja terrorismin torjunnassa sekä ilmaston-
muutoksen ja ympäristönsuojelun haasteissa. Sen sijaan liittovaltiokehitystä tai lisää tur-
haa byrokratiaa me emme tarvitse.

Arvoisa rouva puhemies! Myöskin talous- ja rahaliitto Emu on merkittävien muutosten
alla. Kannamme huolta Emun uusista kehittämishankkeista ja pyrkimyksistä lisätä jäsen-
maitten yhteisvastuuta. Emme ole huolissamme yksin, vaan Suomi on mukana samassa
ryhmittymässä muiden hyvin taloutensa hoitaneitten maitten kanssa. Emun keskeisimmät
ongelmat liittyvät markkinakurin puutteeseen, jäsenmaitten ylivelkaantumiseen sekä val-
tioiden ja pankkien väliseen niin sanottuun kohtalonyhteyteen. Me kristillisdemokraatit
olemme alleviivanneet jäsenmaitten vastuuta omasta taloudestaan. Emun vahvistamisen
tulisi ennen kaikkea lähteä siitä, että jäsenmaat toteuttavat itse rakenteelliset uudistukset.
Samasta syystä emme myöskään kannata omaa euroalueen budjettilinjaa. Jotta rahaliitolla
on edellytykset toimia kestävästi, jäsenmaiden on noudatettava vakaus- ja kasvusopimusta
ja alennettava hyvinä vuosina kansallisesti velkojen suhdetta kansantuotteeseen, jotta krii-
sivuosina on käytettävissä kansallisesti kerättyä liikkumavaraa.

Arvoisa rouva puhemies! Hallitsematon maahanmuutto on kysymys, joka repii tällä het-
kellä niin jäsenmaita kuin myöskin eurooppalaista yhteistyötä. Suomen tulee korostaa kun-
kin jäsenmaan ensisijaista vastuuta maahanmuutto- ja turvapaikkajärjestelmien toiminta-
kyvystä myös lisääntyneiden maahanmuuttopaineiden alla, koska Dublin- ja Schengen-
säännöksiä ei kriisin aikana noudatettu. Tehokas EU-ulkorajojen valvonta on keskeisin vä-
line varmistaa vapaan liikkuvuuden alue, joten rajaturvallisuuden kehittäminen ja varmis-
taminen kriisitilanteissa on keskeistä.

Arvoisa rouva puhemies! Kristillisdemokraatit korostavat maahanmuuttokeskustelussa
jokaisen ihmisen ihmisarvoa ja torjuvat rasismin ja myöskin antisemitismin.

15.02 Paavo Väyrynen tl: Arvoisa puhemies! On halpa ja harhaanjohtava väite sanoa,
että Euroopan nykyiset ongelmat johtuvat populismista. Me elämme aikakauden muutok-
sen keskellä: Kylmän sodan kauden jälkeen käynnistyi globalisaation ja ylikansallisen yh-
dentymisen aika. Se on nyt tullut tiensä päähän.

Se, että hallitsematon globalisaatio ja ylikansallinen yhdentyminen ovat johtaneet um-
pikujaan, ei ole mikään yllätys. Silloin, kun tässä salissa käsiteltiin kysymystä Suomen liit-
tymisestä Euroopan unioniin, tästä varoitettiin, ja silloin kaukaa viisaat esittivät, että me
olisimme jättäytyneet Euroopan talousalueeseen ja ryhtyneet kehittämään Pohjolan yhtei-
söä. Jos Suomi olisi tämän valinnan tehnyt, Ruotsi olisi seurannut mukana, ja tällä tavalla
Eurooppa olisi järkevällä tavalla eriytynyt. [Timo Harakan välihuuto] Myöskin euroa muo-
dostettaessa ja euroon liityttäessä varoitettiin siitä, että se johtaa taloudellisiin onnetto-
muuksiin ja se johtaa väistämättä kohti ylikansallista kehitystä euroalueella ja koko Euroo-
pan unionissa.
10



Pöytäkirjan asiakohta PTK 129/2018 vp
Myös globalisaation ongelmat olivat esillä. Kun olin mennyt Euroopan parlamentin jä-
seneksi, käänsin suomeksi James Goldsmithin kirjan nimeltä Ansa. Siinä varoitettiin hal-
litsemattoman globalisaation seurauksista. Hän hyvin tarkkaan kykeni ennustamaan, min-
kälaisia ongelmia tästä aiheutuu. Tällä hetkellä sekä ylikansallinen yhdentyminen Euroo-
pan puitteissa että globalisaatio ovat todella ajautuneet umpikujaan. On syntynyt valtavia
ongelmia: Työpaikat ovat siirtyneet vanhoista teollisuusmaista halvan työvoiman maihin.
On syntynyt suurta työttömyyttä, suuria muuttoliikkeitä, valtavia tulo- ja varallisuuseroja,
ja ihmisillä on se ikävä tunne, ettei voi enää vaikuttaa asioihin, kun liian paljon valtaa on
siirretty markkinavoimille ja ylikansalliseen päätöksentekoon.

Tämä tyytymättömyys on syvällä, ja se on pysyvä ilmiö, ja siihen on vastattava muutta-
malla Euroopan ja maailman kehityksen suuntaa. On ryhdyttävä rakentamaan kansakun-
tien Eurooppaa ja kansakuntien maailmaa. On palautettava päätösvaltaa kansallisvaltioille
ja rakennettava yhteistyö enemmän hallitustenvälisen yhteistyön kuin ylikansallisen pää-
töksenteon varaan. [Riitta Myllerin välihuuto] Tämä on se muutos, joka nyt on välttämättä
nähtävä. Mitä pidemmälle haikaillaan paluuta siihen kehitykseen, jota viime vuosina on
eletty, sitä enemmän menetetään mahdollisuuksia hallita tätä kehitystä järkevällä tavalla.

Puhemies Paula Risikko: Tässä vaiheessa myönnän puheenvuorot ministereille Sipilä ja
Terho, ja sen jälkeen mennään debattiin, jota voi jo tässä vaiheessa varailla sieltä. — Pää-
ministeri Sipilä, 2 minuuttia, olkaa hyvä.

15.06 Pääministeri Juha Sipilä: Arvoisa puhemies! Kiitoksia rakentavista puheenvuo-
roista. Suomen puheenjohtajakausi ja koko ensi vuosi on monin tavoin EU:ssa supervuosi.
Meillä on omat vaalit alla ja sitten Eurooppa-parlamentin vaalit, parlamentin komission
järjestäytyminen. Meillä on monivuotinen budjettikehys esillä, Euroopan unionin viisivuo-
tisen strategian toimeenpano, UK:n uuden suhteen määrittelyn neuvottelu, Emun seuraava
vaihe, valmistautuminen EU:n 2030-päästövähennystavoitteiden kiristämiseen. Edustaja
Biaudet’n mainitsemat oikeusvaltiokysymykset sekä ilmastonmuutoskysymykseen val-
mistautuminen varmasti pysyvät agendalla. Suomi on tuonut tähän keskusteluun mukaan
hiilipörssi-idean, jossa myöskin sitten hiilinielut olisivat osa keskustelua ja selkeämpi osa
ratkaisua, ja tähän kaipaamme myöskin markkinavoimia mukaan.

Emussa huolellinen valmistautuminen on tuottanut tulosta. Ollaan menty oikeaan suun-
taan. Meillä on ajattelutapaero edelleenkin pohjoisen ja etelän välillä, mutta uskon, että
pystymme löytämään kompromissin, missä pankkiunionissa päästään eteenpäin, riskien
madaltamisessa päästään eteenpäin, mutta kyllä tämä Italian ja Ranskan tilanne osoittaa,
kuinka järkevä linjaus on ollut mennä näissä asioissa hyvin varovasti eteenpäin.

Muuttoliikkeessä kokonaisvaltainen lähestymistapa on ainoa toimiva. Itävalta on esittä-
nyt tämmöistä joustavaa solidaarisuutta, jossa voisi poimia erilaisesta keinovalikoimasta
sen maalle sopivimman, esimerkiksi olla taloudellisesti auttamassa Afrikan maita.

Monenkeskinen sääntömääräinen kansainvälinen järjestelmä on tällä hetkellä monin ta-
voin uhattuna, ja on Suomelle, pienelle maalle, äärimmäisen tärkeää se, että EU pysyy näi-
den puolustajana — vapaakauppa, ilmastonmuutoksen torjunta, tarvitsemme myöskin ai-
van uudenlaisen, aidon kumppanuuden ja yhteistyön Afrikan maiden kanssa.
11



Pöytäkirjan asiakohta PTK 129/2018 vp
15.08 Eurooppa-, kulttuuri- ja urheiluministeri Sampo Terho: Arvoisa puhemies!
Aloitan näistä itselleni, ministerisalkkuuni kuuluvista teemoista eli brexitistä ja rahoitus-
kehyksestä.

Brexit on kieltämättä sekavassa vaiheessa, josta on vaikea ennustaa tulevaisuutta, edes
lähitulevaisuutta, mitä polkua tässä lopulta sekä Britannia että EU tulevat asian suhteen
etenemään. Ehkä on parempi vain kerrata ne periaatteet, mitkä on syytä pitää mielessä, oli
tilanne sitten mikä tahansa.

Ensinnäkin tietenkin kunnioitamme Ison-Britannian kansan päätöstä jättää unioni, ja
heillä on oikeus jättää unioni jopa ilman sopimusta, jos se sitten on Ison-Britannian päätös,
mutta se ei ole toivottavaa mielestäni kummankaan osapuolen kannalta eikä varsinkaan
Suomen kansallisen edun kannalta. Olisi erittäin toivottavaa, että vielä löytäisimme kei-
non tehdä sopimusteitse hallittu brexit, jossa kauppasuhteet, kaikki suhteet, puolustus-,
kulttuuri-, kaikki, säilyisivät mahdollisimman läheisinä tämän meidän hyvän ja rakkaan
yhteistyökumppanimaamme kanssa.

Rahoituskehyksen suhteen — sitä tässä kommentoitiinkin jonkin verran, katson vasem-
malle hieman — kertaan nämä periaatteet, mitkä ovat varsin järkevät Suomen toimintata-
vassa. Ensinnäkin kokonaistason täytyy pysyä mahdollisimman lähellä nykyistä. Me
emme halua kasvattaa tulonsiirtounionia, vaan me haluamme kohdennusten kautta, mikä
on täysin realistinen tie, muuttaa budjetin luonnetta siten, että se entistä vahvemmin EU:ssa
tukee tiedettä, osaamista, tukee kaupan ja yrittäjyyden edistämistä ja turvallisuutta. Nämä
teemat ovat EU:n tulevaisuudessa erittäin keskeisiä myös kansalaisten hyväksynnän kan-
nalta.

Kommentoin lyhyesti vielä perussuomalaisten epäselvää kommenttia siitä, että rajatar-
kastukset pitäisi saattaa takaisin. Tämähän siis tarkoittaisi esimerkiksi suomalaisille mil-
joonille ihmisille, jotka ylittävät rajan vuosittain, lisää vaivaa rajanylityksiin. Haluatteko
täsmentää tätä avausta, vai tarkoittiko tämä todella kategorisesti, että kaikki miljoonat tu-
ristit ja työmatkan tekijät, suomalaiset, jotka lähtevät muihin EU-maihin, joutuisivat aina
tarkastuksiin?

Puhemies Paula Risikko:  Myönnän nyt vastauspuheenvuoroja. Lähdetään äskeisistä ryh-
mäpuheenvuorojen käyttäjistä, mutta ensiksi kuitenkin vastauspuheenvuoron saa suuren
valiokunnan puheenjohtaja, edustaja Satonen.

15.11 Arto Satonen kok (vastauspuheenvuoro): Arvoisa puhemies! Täällä on ollut erit-
täin hyvää keskustelua ennen kaikkea siitä, mitä asioita Suomen tulee nostaa omalla pu-
heenjohtajakaudellaan pöydälle. Oli todellakin tärkeää, että kaikki puolueet kykenivät yh-
dessä sen valmistelun tekemään. Kiitokset tässä vaiheessa vielä pääministerille, joka oli
keskeisesti vaikuttamassa siihen, että kun meidän omat eduskuntavaalimme ovat tulossa
ennen puheenjohtajakauden alkua, niin kaikki puolueet, myös oppositiopuolueet, olivat
mukana näitä asioita tekemässä.

Keskeinen asia on myös tämä rahoituskehys, ja nyt on hyvä, että meillä on siitä olemas-
sa jo myös suuren valiokunnan kanta, johon myöskin pääoppositiopuolue sosiaalidemo-
kraatit yhtyi ja jossa keskeinen viesti on nimenomaan se, että maaseudun kehittämisen ra-
hoitus on meille liian vähäinen, mutta samaan aikaan meidän pitää saada myöskin uusiin
prioriteetteihin rahoitusta ja kokonaistaso pitää pitää kohtuullisella tasolla. Tätä viestiä on
tärkeä viedä eteenpäin.
12



Pöytäkirjan asiakohta PTK 129/2018 vp
15.12 Sirkka-Liisa Anttila kesk (vastauspuheenvuoro): Arvoisa puhemies! Minäkin yh-
dyn suuren valiokunnan puheenjohtajan tavoin kiitoksiin siitä, että me saimme suuressa
valiokunnassa yhteistyöllä aikaiseksi nämä Suomen puheenjohtajakauden tavoitteet, pe-
rusteet ja painopisteet. Lähtökohtanahan on, että kansalaiset otetaan keskiöön, otetaan il-
mastopolitiikka haltuun ja rakennetaan vahvempaa Eurooppaa ja turvallisempaa maail-
maa.

Erittäin tärkeää meidän on puheenjohtajakautenamme korostaa yhteistä arvoperustaa.
Sitä on nyt järkytetty, ja sen takia se on yksi kohta, jossa pitää jatkossa löytää yhteinen sä-
vel, ja siihen liittyvät myöskin yhteiset maahanmuutto- ja turvapaikkapolitiikan tavoitteet.
Pitää löytää keinot, joilla yhdessä voidaan asioita ratkaista. Ei voi olla niin kuin tällä het-
kellä osittain on, että osa kieltäytyy kokonaan esimerkiksi yhdessä sovituista taakanjako-
päätöksistä.

Suomen puheenjohtajakauteen osuu tosiaan komission valinta, ja myöskin rahoituske-
hys todennäköisesti jää sinne, ja silloin lähtökohtana pitää olla, että rakennetaan sellaista
Eurooppaa, jossa kaikki jäsenmaat kokevat olevansa yhtä arvokkaita ja tärkeitä. Se ei ole
yksin [Puhemies koputtaa] suurten jäsenmaiden Eurooppa, mutta suurilla jäsenmailla on se
rooli, että ne ovat olleet vetureita aikaisemmin. [Puhemies koputtaa] Nyt tarvitaan... —
Oliko tämä minuutin mittainen? [Puhemies: Kyllä!] — Anteeksi sitten.

15.13 Pia Kauma kok (vastauspuheenvuoro): Arvoisa puhemies! Se, että populistipuolu-
eet ovat nousseet merkittäviin asemiin monissa maissa, johtuu keskeisesti maahanmuutto-
politiikan epäonnistumisesta. Näin on tapahtunut muun muassa Italiassa, Ruotsissa. Lop-
pujen loppuksi brexitissäkin on kysymys hyvin pitkälti siitä. Tässä mielessä pääministerin
esittämä Itävallan joustava malli on hyvin kiinnostava, koska tähän mennessähän Euroo-
pan unionissa on eri yhteyksissä ollut keskustelua esimerkiksi yksittäisten maahantulopis-
teiden sijoittamisesta eri maihin, mutta ongelma on ollut se, että ei ole löytynyt halukkaita
maita, joihin niitä olisi voitu sijoittaa.

Toinen kysymys on se, että turvapaikanhakijoita tietyistä maista on ollut hyvin vaikea
palauttaa, koska maat eivät ole ottaneet heitä vastaan. Meillä Suomessa kysymys on lähin-
nä irakilaisista. Meillä on useita tuhansia irakilaisia, joita ei ole pystytty palauttamaan sen
takia, että maa ei ota heitä vastaan. Kysyisinkin nyt pääministeriltä: onko yhteisistä sopi-
muksista nimenomaan näiden palautussopimusten osalta [Puhemies koputtaa] keskusteltu
EU-maiden piirissä?

15.15 Tytti Tuppurainen sd (vastauspuheenvuoro): Arvoisa puhemies! Nyt, kun seu-
raamme tätä brexitin tuskien taivalta, ei voi olla ajattelematta, mitäköhän se merkitsisi täl-
laiselle Suomen kaltaiselle pienelle maalle, kun se näyttää isollekin maalle tuottavan tuon
kaltaisia, lähes ylitsepääsemättömältä vaikuttavia vaikeuksia. Mitäköhän se merkitsisi?

Haluaisin kuitenkin kysyä myös perussuomalaisilta: Kun kuuntelin teidän ryhmäpu-
heenvuoroanne ja sitä, että sisärajavalvonta pitäisi palauttaa, niin paljonko olette valmiita
siitä maksamaan? Paljonko olette valmiita alentamaan bkt:tä, että sisärajat palautettaisiin?
[Perussuomalaisten ryhmästä: Paljon!] Valtava lasku myös suomalaiselle elinkeinoelämäl-
le. Mitä se maksaa? Onko teillä siitä mitään käsitystä?

Puhemies! Maamme hallitus ei ole valitettavasti ollut kovin aktiivinen sosiaalisessa
ulottuvuudessa, ja se on syy tälle populismille: se, että ihmiset eivät koe EU:n lisäarvoa ar-
jessaan, vaan on lisääntyvää työttömyyttä ja pahoinvointia. Tähän sosiaaliseen ulottuvuu-
13



Pöytäkirjan asiakohta PTK 129/2018 vp
teen tulisi satsata. Arvoisa pääministeri, voisitteko kertoa, mitä Suomi on tehnyt, ja tulet-
teko te esittämään, [Puhemies koputtaa] että talous- ja sosiaaliministerit kokoontuvat Suo-
men puheenjohtajakaudella?

15.16 Simon Elo sin (vastauspuheenvuoro): Arvoisa puhemies! Maahanmuuttoon sinis-
ten ratkaisu on hyvin lyhyt ja yksinkertainen: turvapaikanhakukäsittely EU:n ulkopuolel-
le. Kysynkin arvoisalta pääministeriltä: kannatatteko tätä esitystä, mitä ymmärtääkseni
aika moni muu EU:n jäsenmaa sinänsä kannattaa?

Tässä on puhuttu paljon Euroopan tilanteesta, ja kyllä se on EU-kriittisenkin sanottava,
että kyllähän Eurooppa tällä hetkellä on varsin sekaisin: tilanne Ranskassa, tilanne Britan-
niassa, Italiassa, Saksassa, kaikissa näissä maissa. Mutta kyllä ihmettelen sitä, että jos Suo-
messa keltaliivit tekevät töitä, niin Ranskassa keltaliivit tuhoavat toisten työtä. Miten voi
olla niin, että presidentti Macron suostuu niihin vaatimuksiin täysin, mitä sellaisten tapah-
tumien jälkeen Ranskassa on vaadittu? Kaiken sen tuhotyön jälkeen mennään televisioon
ja sanotaan ”Suostumme”. Kyllä ranskalaisena äänestäjänä ihmettelisin, mikä on sen ää-
nen merkitys, kun kadulla voi toimia näin.

Perussuomalaisille täytyy sanoa, että teidän puheenvuorossanne täällä aikaisemmin ei
tullut edustaja Huhtasaaren kannattamaa EU:sta ja eurosta eroamista. Eikö se olekaan tei-
dän linjanne? Vai eikö vain puolueen varapuheenjohtajalla ole riittävästi valtaa vaikuttaa
siihen puheeseen, minkä edustaja Niikko täällä piti?

15.17 Mika Niikko ps (vastauspuheenvuoro): Arvoisa puhemies! Kyllä puhuin hyvin sel-
keästi sisärajavalvonnan palauttamisesta siltä osin kuin on kyse vapaasta siirtolaisten liik-
kumisesta ympäri Eurooppaa. Me olemme ensi vuoden budjetissakin varautuneet noin
2 000 uuteen turvapaikanhakijaan, jotka tulevat sisärajojen kautta Suomeen. [Välihuutoja
vasemmalta] Ja me tiedämme itsekin, Suomen kansalaiset, että vaikka meillä on vapaa liik-
kuvuus, niin jos minä lähden tästä lautalla Tallinnaan tai Tukholmaan, niin minulla pitää
olla henkilöpaperit mukana tai minä en pääse sinne laivaan astumaan lainkaan. [Timo Ha-
rakka: Vähän eri asia!] Ja siinä mielessä tämä perusasia on, että meidän pitää tietää, keitä
tänne on tulossa tai Suomeen pyrkimässä. Me emme tällä hetkellä sitä tiedä.

Sitten toinen kysymys, mikä myös liittyy tähän turvapaikkapolitiikkaan ja Eurooppa-po-
litiikkaan: Tanskan malli on kuitenkin se, että rikoksia tehneet turvapaikanhakijat sijoite-
taan mahdollisesti tulevaisuudessa saareen. Voisimmeko mekin ajatella siinä mielessä, että
tässä mentäisiin turvallisuus edellä koko EU-perheessä ja meilläkin rikoksia tehneet hen-
kilöt sijoitettaisiin vaikkapa Ahvenanmaalle — siellä on paljon kauniita saaria — tai vaik-
ka Suomenlinnaan ja annettaisiin selkeä viesti, [Puhemies koputtaa] että tänne asti ei kan-
nata tulla tekemään rikoksia, että tästä maasta [Puhemies koputtaa] joutuu poistumaan,
vaikkei haluaisi?

15.18 Ville Niinistö vihr (vastauspuheenvuoro): Arvoisa puhemies! Kyllä tämä brexit-
prosessi on paljastanut sen, että tyhjänpuhujilla ei ole paljon vaihtoehtoja sitten, kun kan-
salaiset yhtäkkiä asettuvatkin heidän vaihtoehtonsa tai ehdotuksensa taakse. Sitten paljas-
tuu, että keisarilla ei ole vaatteita. Ja tästä meidän pitää yhdessä ottaa oppia. [Sosiaalide-
mokraattien ryhmästä: Näin on!] On kuitenkin myös selvää, että Euroopalla on ongelmia ja
ne pitää ratkoa ja politiikassa on vaihtoehtoja.
14



Pöytäkirjan asiakohta PTK 129/2018 vp
Tässä minä yhtyisin nobelistin, presidenttimme Martti Ahtisaaren sanomaan, kun hän on
kiertänyt paljon maailman eri konfliktivaltioita ja pohtinut sitä, minkälainen yhteiskunta
on hyvä. Ahtisaari hiljattain sanoi, että pohjoismainen hyvinvointivaltio kelpaa edelleen
malliksi muulle maailmalle. Meidän pitäisi siitä tehdä nyt vientituote myös koko Euroo-
passa, koska ihmisten luottamus päättäjiin on heikentynyt osin sen takia, että on vahva ko-
kemus siitä, että eriarvoisuus lisääntyy.

Sitäkin on tutkittu, että Briteissä brexitiä vastaan äänestivät ne, jotka kokivat, että hei-
dän oma elämäntilanteensa osin Britannian oman hallituksen päätösten seurauksena on
heikentynyt ja heidän vaikutusmahdollisuutensa omaan arkeensa ovat heikentyneet. Tässä
tarvitaan [Puhemies koputtaa] juuri niitä EU:n yhteisiä varoja, jotta työllisyys ja eriarvoi-
suuden torjuminen nostetaan nyt taas keskiöön.

15.19 Paavo Arhinmäki vas (vastauspuheenvuoro): Arvoisa rouva puhemies! Jos ajatel-
laan, mihin EU:n resursseja olisi syytä suunnata, niin työllisyyden parantamiseen, syrjäy-
tymisen ehkäisemiseen, sosiaalipolitiikkaan, veronkierron suitsimiseen, ihmisoikeusläh-
töiseen sosiaalipolitiikkaan. Nämä ovat niitä asioita, joihin EU:n pitäisi panostaa.

Agenda 2030 -tavoitteita ja -kriteereitä tulisi painottaa enemmän niin EU:n sisäisessä
kuin ulkoisessa rahoituksessa. Rahoituksen vahvistaminen ilmastonmuutoksen torjuntaan,
jota nyt komissio esittää, tutkimus- ja kehitystoimintaan ja nuoriin on perusteltua. Esitet-
tyä suuremmatkin panostukset näihin olisivat paikallaan, erityisesti ilmastokysymyksiin.
Meillä on hyvin paljon rajat ylittävää toimintaa ja rajat ylittäviä ongelmia. Niitä ei voi rat-
kaista maiden rajojen sisällä, vaan tarvitaan rajat ylittäviä ratkaisuita. Siinä mielessä minä
hivenen ihmettelen hallituksen tiukkaa linjaa EU:n omiin varoihin, joita yritettäisiin kerätä
nimenomaan rajat ylittäviä ongelmia varten. Miksi tätä rahoitusta ei käytetä hyväksi vaan
sitä vastaan harataan?

15.21 Sari Essayah kd (vastauspuheenvuoro): Arvoisa rouva puhemies! On vain ajan ky-
symys, milloin talouden kelkka Euroopassa kääntyy ja olemme taas ajautumassa seuraa-
vaan mahdolliseen taloustaantumaan. Euromaista erityisesti Italian poliittinen ilmapiiri ja
talouden tila ovat huolestuttavia ja Ranskan viime käänteet kertovat siitä, että toinen suuri
talous taitaa seurata perässä.

Samanaikaisesti sekä Emussa että myöskin EU-budjetissa ollaan kuitenkin tekemässä
askelia, jotka ovat lisäämässä yhteisvastuuta. Rahoituskehysneuvotteluissa halutaan yhtei-
sillä rahoilla olla tekemässä sellaisia rakenteellisia uudistuksia, jotka kuuluisivat kyllä jä-
senmaille itselleen. Tämä tarkoittaa sitä, että Suomelle tärkeät keskeiset tavoitteet, jotka
liittyvät maatalouden rahoitukseen ja myöskin maaseudun kehittämiseen, ja niihin liittyvät
varat ovat uhattuina. Olisinkin halunnut kuulla pääministeriltä, millä tavalla hallitus turvaa
Suomelle keskeisten tavoitteitten saavuttamisen näissä rahoituskehysneuvotteluissa ja
meille tärkeitten maatalouden ja aluekehitysrahojen säilymisen.

15.22 Paavo Väyrynen tl (vastauspuheenvuoro): Arvoisa puhemies! Tässä kävi juuri niin
kuin saattoi ennakkoon pelätäkin, että pääasiassa keskustellaan hyvin päivänkohtaisista,
aivan lähiajan asioista ja pidemmän aikavälin Euroopan unionin ja Euroopan ja maailman
tulevaisuudennäkymät jäävät sivuun.

Pääministeri on tehnyt aloitteen, että tulevaisuusvaliokunnassa voitaisiin tehdä useam-
man vaalikauden mittaista tarkastelua Suomen ja varmasti myös Euroopan ja maailman tu-
15



Pöytäkirjan asiakohta PTK 129/2018 vp
levaisuudesta. Meillä on tarkoitus varata keväällä, kevätkaudella, useampi kokous tähän
työhön. Toivon, että siltä pohjalta eduskunnassa saataisiin aikaan tuollainen pidemmälle
tulevaisuuteen suuntaava tarkastelu, ja siitä saattaisi myös olla aineksia Suomen EU-pu-
heenjohtajakaudelle, jotta se ei olisi vain vanhoissa raiteissa ajamista vaan avattaisiin kes-
kustelua uusista kehityslinjoista.

15.23 Antti Lindtman sd (vastauspuheenvuoro): Arvoisa puhemies! Yhtenäinen ja vah-
va Euroopan unioni on pienen jäsenvaltion etu. Yhtenäinen, vahva EU on Suomen etu. Ih-
misten Eurooppa on suomalaisten etu.

Britanniassa käynnissä oleva hallituskriisi, poliittinen kriisi on osoittanut, että populisti
pettää aina. Arvoisa puhemies, populisti pettää aina. Nurkan takana odottaa taloudellinen
kriisi. Populistit lupasivat 350 miljoonaa puntaa viikossa säästöä. Nyt tämä brexit-kriisi
maksaa maalle 500 miljoonaa puntaa viikossa. Britanniaa uhkaa satojen miljardien pää-
omapako. Vientiyritykset suunnittelevat muuttoa. Jos ne jäävät tullin taakse, tulee massa-
pako. Vaihtoehtona on joko tämä sopimus, jossa Britannia jää äänivallattomaksi jäseneksi
ja edelleen maksaa, tai sitten taantumaan ajava sopimukseton ero. Britannia on kuihtumas-
sa talouden ja kaupan kärpässarjaan.

Arvoisa puhemies! Jos iso maa ei pärjää yksin, miten kukaan täällä voisi kuvitella, että
niin pieni maa kuin Suomi voisi pärjätä yksin? [Mika Niikko: Miten se Norja pärjää?] Täs-
sä on viestiä myös Suomen populisteille.

15.24 Laura Huhtasaari ps (vastauspuheenvuoro): Arvoisa puhemies! Täällä salissa ky-
syttiin, kuinka paljon perussuomalaiset ovat valmiita maksamaan rajaturvallisuudesta.
Vastaus on, että paljon. Meille suomalaisten turvallisuus tulee aina ensin. Me haluamme
välttää terrorismin ja naisiin kohdistuvan väkivaltaisuuden.

Ennen Eurooppa edusti rajaturvallisuutta, sananvapautta ja itsenäisiä kansallisvaltioita.
Nykymuotoinen EU edustaa rajatonta kaaosta, terrorismia ja sananvapauden kaventumis-
ta.

Me emme kannata myöskään tulonsiirtounionia, missä on nettosaajia ja nettomaksajia.
Muistakaa, että sillä, kenellä on rahat, on myös valta. EU määrittelee, miten me käytämme
kaiken sen rahan, minkä saamme takaisin.

Nyt haluaisin kysyä ministeri Terholta: Vuonna 2017 te sanoitte, että haluatte [Puhe-
mies koputtaa] järjestää EU:sta kansanäänestyksen. Koska tämä aiotaan toteuttaa?

15.25 Pekka Haavisto vihr (vastauspuheenvuoro): Arvoisa puhemies! Kun puhumme
Euroopasta, niin joskus sanomme, että ”siellä” Euroopassa, ja meidän pitäisi tietysti muis-
taa, että se on ”täällä” Euroopassa, jossa me olemme. Me olemme osa tätä Eurooppaa.

Jo ennen Suomen puheenjohtajuuskautta tulee ratkaistavaksi brexit-kysymys, ja jos
mennään tällaiseen kovaan, sopimuksettomaan brexitiin, se on tragedia Britannialle. Se on
myöskin tragedia meille ja meidän taloudellemme. Isolle-Britannialle se on myöskin tur-
vallisuuskysymys liittyen Pohjois-Irlantiin ja Skotlannin tulevaisuuteen ja niin poispäin.
Meidän täytyy kyllä auttaa Britannia ulos tästä jollakin tavalla. On myöskin mahdollista
muuttaa mieltään, mielestäni se on tärkeää. Britannia-keskustelu on nyt liian umpeutunut-
ta, ja palataan liikaa vanhaan kansanäänestykseen.

Minusta on tärkeää, että omalla puheenjohtajakaudellamme otamme esille Afrikan,
otamme esille kehityksen siellä, otamme esille ilmastonmuutoksen ratkaisut. Enkä lain-
16



Pöytäkirjan asiakohta PTK 129/2018 vp
kaan kannata edustaja Väyrysen paluuta kansallisvaltioajatteluun niissä asioissa, joissa tar-
vitsemme laajaa kansainvälistä yhteistyötä.

15.26 Antti Rinne sd (vastauspuheenvuoro): Arvoisa puhemies! Tässä hyvin kuvattiin
edustajien Tuppurainen ja Lindtman puheenvuoroissa sitä, mitä on tapahtumassa brexitin
jälkeen ja miten sitä pitäisi suhteuttaa suomalaiseen todellisuuteen.

Arvoisa puhemies! Uudet globalisaation tasoiset haasteet — ilmastonmuutos, digitalo-
us ja alustatalous — haastavat koko globaalia taloutta ja globaalia elämänmenoa, ja näitä
pitää kyetä hallitsemaan yhteisesti ja ottamaan yhteisesti hallintaan. Usein taloudellinen
ohjaus on tehokas väline tämmöisen hallinnan toteuttamiseen. Esimerkiksi digitaalivero,
transaktiovero nopeille kaupoille, päästöverot ja niin edelleen ovat semmoisia keinoja, joi-
ta voitaisiin käyttää yhteisesti. Brexit tulee vähentämään Euroopan unionin jäsenmaksutu-
loja merkittävästi. Nyt tässä tilanteessa voisi olla järkevää miettiä EU:n omien varojen ke-
räämistä semmoisilla elementeillä, jotka eivät vaikuta jäsenmaksujen osuuteen, [Puhemies
koputtaa] eivät lisää yhteisvastuuta eivätkä lisää tulonsiirtoja. Oletteko valmis miettimään
omien varojen keruuta näillä elementeillä?

15.27 Li Andersson vas (vastauspuheenvuoro): Arvoisa puhemies! Keltaliivien mellakat
Ranskassa ovat kyllä tuorein esimerkki Euroopan päättäjien suurimmasta epäonnistumi-
sesta. Se on se, että ei olla pystytty antamaan kaikille kansalaisille näkymiä paremmasta tu-
levaisuudesta. Siihen on syytä suhtautua vakavasti niin täällä Suomessa kuin monissa
muissa maissa, missä kansalaisilla on kokemus siitä, että esimerkiksi talouskuri on asetettu
kansalaisten hyvinvoinnin edelle.

Toinen keskeinen ongelma ovat ne ratkaisemattomat demokratiaongelmat ja demokra-
tiavaje, jotka liittyvät rahaliiton rakenteisiin ja myöskin näihin talouskurisääntöihin. Em-
manuel Macronin ilmoittamien, pienituloisten asemaa parantavien ehdotusten jälkeen
Ranskan budjettialijäämän ennakoidaan nyt kasvavan 3,4 prosenttiin, ja italialaiset kansa-
laiset seuraavat varmasti nyt silmä tarkkana, tullaanko Ranskaa kovistelemaan yhtä pahas-
ti kuin Italian hallitusta kovisteltiin budjettiesityksestä, jossa alun perin alijäämän ennakoi-
tiin olevan 2,4 prosenttia eli jopa prosenttiyksikön pienempi.

15.29 Peter Östman kd (vastauspuheenvuoro): Arvoisa puhemies! Kun äänestystulos
Britannian EU-erosta alkoi seuraavana aamuna valjeta, britit aloittivat hurjan googlaami-
sen: mikä on EU? Kansa ei siis tiennyt, mistä he äänestivät. Näin käy, kun valtaan pyrkivät
poliitikot lupaavat liikoja ja maalaavat varomattomasti liian isolla pensselillä.

Edustaja Väyrynen, te olette kohta ollut 50 vuotta politiikan ytimessä Suomessa ja
EU:ssa — kunnioitettava ura. Te luettelitte listan EU:n ongelmista. Rohkenen kysyä: mik-
si te ette ole pystynyt vaikuttamaan EU:n kehitykseen kohta sen 50 vuoden ajan, kun te
olette toiminut täällä Suomessa ja EU:ssa? [Laura Huhtasaari: Koska Suomi on yksi pro-
sentti EU:sta!]

Suomen kristillisdemokraatit esittävät ratkaisuehdotuksia sen sijaan, että keskittyisim-
me pelkkään kritiikkiin. Meillä on visio EU:n kehittämiselle, ja meillä on kanta ajankoh-
taisessa EU-keskustelussa oleviin asioihin, ja meidän puheenjohtajaamme kuunnellaan
näissä asioissa.
17



Pöytäkirjan asiakohta PTK 129/2018 vp
15.30 Antti Kaikkonen kesk (vastauspuheenvuoro): Arvoisa puhemies! Tuo pääministe-
ri Sipilän hahmottelema Suomen linja tuntuu aika järkevältä. Toimimme vähemmän mutta
paremman EU-sääntelyn puolesta ja korostamme läheisyysperiaatetta. Kyllähän suurissa
talouden ja turvallisuuden kysymyksissä, samoin kuin kestävässä kehityksessä ja bio- ja
kiertotalouden edistämisessä, yhteinen päätöksenteko tuo lisäarvoa. Sen sijaan pientä nip-
pelisääntelyä, joka vaikeuttaa yritysten tai kansalaisten arkea ja puuttuu kansallisiin omi-
naispiirteisiin — emme me sellaista tarvitse.

Arvoisa puhemies! Suomen EU-puheenjohtajuus ensi vuoden toisella puoliskolla on
merkittävä vaikuttamisen paikka, ja varmaan unioni on silloin saranavaiheessa. Meillä on
täällä hyvä yhteinen linja — kansalaiset keskiöön, ilmastopolitiikka haltuun, vahvempi
Eurooppa maailmassa — ja se huomioi myös pohjoiset olosuhteemme. Se on perusta vah-
valle EU-vaikuttamiselle. Tämä EU-puheenjohtajuus on kansallinen, yhteinen tehtävä,
mutta, arvoisa puhemies, toivottavaa kyllä on, että tulevan EU-puheenjohtajakauden aika-
na maallamme on pääministeri, jolla on tuore ja hyvä tuntuma näihin kysymyksiin.

15.31 Timo Harakka sd (vastauspuheenvuoro): Arvoisa puhemies! Tarvitsemme unio-
nin, joka takaa turvallisuuden ja antaa toivoa tulevaisuuteen. Euroopan turvallinen tulevai-
suus edellyttää vastauksia rajat ylittäviin haasteisiin, joihin yksikään yksittäinen jäsenmaa
ei kykene vastaamaan. Siksi ilmastonmuutosta torjuvat verot ja finanssialan verotus on
syytä toteuttaa EU-tasolla. Jos myös pääsisimme yhdistettyyn ja yhteiseen yritysveroon,
joka tekisi aggressiivisen verosuunnittelun tarpeettomaksi, silloin saisimme EU:n omista
varoista myös aidon suhdannevakauttajan. Pienemmän jäsenmaksun ansiosta vaikeuksiin
joutunut maa voi toipua, mutta ilman erillisiä tulonsiirtoja. Jokaisella on siis oma vastuu,
mutta ketään ei jätetä yksin.

Aivan kuten puheenjohtaja Rinne tuossa äsken sanoi, tätä yhteishenkeä Suomen EU-pu-
heenjohtajuuden on edistettävä. Meidän tehtävämme on lisätä keskinäistä luottamusta, li-
sätä jokaisen turvallisuutta ja lisätä uskoa yhteiseen tulevaisuuteen.

Pääministeri Sipilä, allekirjoitatteko nämä hankkeet?

15.32 Pertti Salolainen kok (vastauspuheenvuoro): Arvoisa rouva puhemies! Minuutis-
sa ei voi kovin paljoa sanoa, mutta sanon seuraavaa: 

Mitä yhteistä on Saksalla, Ranskalla, Italialla, Isolla-Britannialla, Ruotsilla ja jopa Yh-
dysvalloilla? Uusi nationalismi, uusi populismi, uusi äärioikeistolaisuus. Jopa Suomessa
on marssittu hakaristilippujen takana. Mikä tässä on käyttövoimana? Montakin käyttövoi-
maa. Eräs keskeinen käyttövoima on kuitenkin hallitsematon maahanmuutto. Katsokaa
mitä valtiota tahansa: viimeaikaiset vaalit. Tämä on ollut se, jolla äärioikeisto on noussut
valtaan. Tämä tarkoittaa sitä, että kun Suomella on nyt EU-puheenjohtajuus ja se on paa-
lupaikalla, Suomen täytyy keksiä keinoja siihen, millä tavalla maahanmuuttoa ruvetaan
hallitsemaan, millä tavalla saadaan parempi yhteisvastuu ja millä tavalla todella satsataan
Euroopasta Afrikkaan ja lähtömaihin, niin että sinne syntyy elämisen edellytyksiä.

Viimeisenä seikkana: Täällä on turha väitellä [Puhemies koputtaa] siitä, onko EU meille
tärkeä. Se on ratkaisevan tärkeä. Mehän olisimme ihan ulkokehällä [Puhemies: Aika!] kan-
sakuntana ilman Euroopan unionia.
18



Pöytäkirjan asiakohta PTK 129/2018 vp
15.33 Simon Elo sin (vastauspuheenvuoro): Arvoisa puhemies! Olen kokeneen valtio-
miehen, Salolaisen, kanssa samaa mieltä siitä, että maahanmuuton hallintaan pitää pystyä
EU-puheenjohtajuuskauden aikana vaikuttamaan.

Äsken edustaja Huhtasaari vastasi meille täyden rajavalvonnan käyttöönotosta, että sii-
hen he olisivat valmiita laittamaan paljon. Vielä jäi epäselväksi, kuinka paljon on paljon,
koska ilmeisesti heillä ei varjobudjetissakaan asiaan mitään rahaa ole laitettu. Vaikka voi-
sin kuvitella, että paljon on aika paljon, niin silti siellä ei mitään lukuja ole.

Huhtasaari ei millään tavalla kommentoinut sitä, että he haluavat erota EU:sta ja euros-
ta. Sen te olette tässä salissa aikaisemmin sanonut, ja voin teille jo kertoa seuraaviin vaa-
leihin sopivan sloganin, jonka voitte ottaa vapaasti käyttöön: ”Ukrainan tie on Suomen
tie.” Se on teille hyvä vaalislogan.

Sinisillä eurovaaleihin ja muihin eurooppapoliittisiin kysymyksiin liittyvä slogan on ”It-
senäisyyden asia on yhteinen”. Totuus on se, että me emme voi joutua sellaiseen asemaan
kuin Ukraina, Venäjän naapuri, joka ei ole Natossa eikä EU:ssa. Meidän täytyy ymmärtää
se, että itsenäisyyttämme puolustaaksemme ja taloudellista turvallisuutta ylläpitääksemme
me tarvitsemme myös yhteistyökumppaneita.

15.34 Lauri Ihalainen sd (vastauspuheenvuoro): Arvoisa puhemies! Minusta EU:lla on
neljä isoa pilaria: se on arvoyhteisö, se on taloudellinen yhteisö, se on turvallisuusyhteisö,
ja sen pitäisi olla vielä vahvemmin sosiaalinen yhteisö. Arvoyhteisö ja sosiaalinen yhteisö
estävät populismia Euroopassa. Tässä mielessä sosiaalista pilaria — kysymys on toimeen-
tulosta, työstä ja sen merkityksellisyydestä — tulee korostaa voimakkaasti.

Tarttuisin pääministerin puheeseen Emun tulevaisuudesta, seuraavasta vaiheesta. Miten
me Suomessa valmistaudumme uuteen aikaan viennistä riippuvaisena, herkkänä taloute-
na? Me tarvitsemme uudenlaisia talouden suhdannepuskureita, osaamisen puskureita.
Meillä on työttömyysturvajärjestelmään, eläkejärjestelmään rakennettu Emun perustami-
sen yhteydessä tällaisia joustopuskureita, mutta me tarvitsemme niitä lisää, ja tässä mieles-
sä tämä hallituksen Emu-analyysi on minusta jäänyt vähän vajaaksi. Minä toivoisin, että
tätä mietittäisiin Suomessa, miten Suomi ottaa vastaan herkkänä vientimaana näitä talou-
den erilaisia vaihteluita.

15.36 Jani Mäkelä ps (vastauspuheenvuoro): Arvoisa puhemies! Tätä virallista EU-litur-
giaa on joskus suorastaan jopa hieman koomista kuunnella. Pääministeri sanoi, että EU:n
hyödyt ovat valtavat, mutta ne olivat niin valtavat, ettei niistä ollut esittää yhtään konkreet-
tista esimerkkiä. Ehkä ne ovatkin sellaiset keisarin vaatteet, joita me emme vain näe täällä.
[Simon Elo: Paljonko on paljon?]

Se voisi olla etumme, jos EU olisi edelleen se kauppaliitto, joka se alun perin oli. Kaikki
muu integraatio on pahasta, ja siitä tulisi palata kohti itsenäisten kansallisvaltioiden Eu-
rooppaa.

Viime aikoina on nähty paljon vapaan maahanmuuton ja avoimien rajojen haittavaiku-
tuksia. Päättäjät ovat niiltä vaikutuksilta turvassa, kärsijän rooli jää tavalliselle kansalle.
Meidän, minun ja teidän kaikkien tässä salissa, tehtävämme on puolustaa Suomen kansan
etua. Nyt näyttää siltä, että Euroopan suuret maat eivät pysty huolehtimaan edes omista
asioistaan. Jos näihin luotamme, laitamme panokset väärälle hevoselle.
19



Pöytäkirjan asiakohta PTK 129/2018 vp
Pidetään tiukasti kiinni päätösvallastamme sekä rahapussistamme. Suomen tulee pysyä
vahvana itsenäisenä kansallisvaltiona. Meidän tulee torjua päättävästi EU-liittovaltio ja va-
rautua euroalueen hajoamiseen.

15.37 Olli-Poika Parviainen vihr (vastauspuheenvuoro): Arvoisa rouva puhemies! Kol-
me asiaa, jos ehdin: ilmasto, digitalisaatio ja muuttoliike.

Ensinnäkin ilmastotavoitteiden tarkistaminen tulee varmasti Euroopan unionissakin
eteen ennen pitkää, ja meidän täytyy huolehtia siitä, että myöskin Pariisin sopimuksen ta-
voitteiden tiukentaminen tarvittaessa etenee meidän puheenjohtajakaudellamme. Kysyisin
tästä pääministeriltä: miten olette suunnitellut pitävänne teemaa esillä pj.-kaudellamme?

Toinen asia liittyy digitalisaatioon ja siihen, että Euroopan unionissa on tehty hyviä
avauksia EU:n digitaalisten sisämarkkinoiden luomiseksi ja kansainvälisten alustajättien
suitsimiseksi niiltä osin, että myös Euroopan unionissa toimivat alustayritykset pärjäisi-
vät. Toivon, että Suomen pj.-kaudella edistetään myös tätä kulmaa, sillä se mahdollistaa
meille monta työllisyysasiaa.

Viimeisenä korostaisin, että jos muuttoliikkeen hallinnassa joku tarjoaa halpoja ja help-
poja ratkaisuja, hän on todennäköisesti väärässä. Muuttoliike ei ratkea leireillä Libyaan tai
rajat sulkemalla. Kyseessä on monimutkainen globaali kysymys, ja siinä tarvitaan ihmis-
oikeusperustaista, Euroopan laajuista yhteisvastuuta.

15.38 Martti Talja kesk (vastauspuheenvuoro): Arvoisa rouva puhemies! EU oli turvalli-
suuspoliittinen ja kauppapoliittinen valinta. Vapaakaupan puolustaminen ja sisämarkki-
noiden kehitys olivat niitä elementtejä, joista Suomi on hyötynyt ja rakentanut omaa talou-
dellista kivijalkaansa. Euroopan yhteisön laajentumisen myötä kuitenkin sisäinen hajanai-
suus on lisääntynyt. Sosiaalinen pilari on keino tämän yhdenvertaisuuden palauttamiseksi.
Kansalaisten yhdenvertaisuus on keskeinen tavoite, mutta miten se toteutuu ilman ylikan-
sallisia tulonsiirtoja? Miten hyvin hajanainen Euroopan yhteisö pystyy sitten rakentamaan
yhtäläiset mahdollisuudet ja pääsyt työmarkkinoille, oikeudenmukaiset työolot ja sosiaali-
sen suojelun ja osallisuuden? Tässä Euroopan valtiot joutuvat etsimään yhteistyötä, yhden-
laisia, samankaltaisia lähestymistapoja lastenhoidon, ikääntyneiden toimeentulon, tervey-
denhuollon ja peruspalveluiden saatavuuden turvaamiseksi yhtäläisesti eurooppalaisille.

15.39 Kari Uotila vas (vastauspuheenvuoro): Arvoisa puhemies! Täällä puhutaan yhtei-
sen vastuun tarpeellisuudesta — yhteisen vastuun tarpeellisuudesta hyvinvoinnin edistä-
miseksi, työllisyyden parantamiseksi, ilmastonmuutoksen torjumiseksi, maahanmuuton
hillitsemiseksi, turvallisuuden edistämiseksi. Koko ajan puhutaan, että meidän pitää yh-
teisvastuullisesti hoitaa näitä. Samaan aikaan sana ”yhteisvastuu” tuntuu olevan monelle
kirosana tässäkin keskustelussa. Yhteisvastuun kautta voimme sitä yhteistä vastuuta kan-
taa näiden asioiden parantamiseksi.

Täällä on useammassa puheenvuorossa viitattu omien varojen mekanismiin. Niitä voi-
taisiin kerätä erilaisilla yleiseurooppalaisilla, unionin tasoisilla veroratkaisuilla. Sillä taval-
la voisimme löytää kapasiteettia hoitaa myöskin näitä aitoja yhteisvastuun kysymyksiä ta-
loudellisten resurssien puitteissa. Suomi voisi puheenjohtajakaudellaan olla aloitteellinen
tällä alueella ja tehdä ehdotuksia yhteisvastuun ja yhteisen vastuun kantamiseksi tehok-
kaammin näillä mekanismeilla. Aikooko pääministeri huolehtia, [Puhemies koputtaa] että
näitä asioita otetaan esille?
20



Pöytäkirjan asiakohta PTK 129/2018 vp
15.40 Ville Skinnari sd (vastauspuheenvuoro): Arvoisa puhemies! Ensinnäkin kiitos hal-
litukselle ja kiitos kaikille siitä, että tämä keskustelu on pääosin rakentavaa. Euroopan ti-
lanne on sen verran vakava, että meidänkin pitää suhtautua siihen erittäin suurella vaka-
vuudella.

Minä itse haluaisin nostaa esille sen, kuten moni kollegakin, kun puhutaan Euroopasta ja
Euroopan tulevaisuudesta, että tämän sosiaalisen ulottuvuuden — etenkin nuorisotyöttö-
myys ja siihen liittyvät ongelmat, ne aidot ongelmat, mitkä sitten aiheuttavat näitä isoja on-
gelmia — pitää ja tulee olla Suomenkin agendalla. Mutta vielä laajemmin, kun katsoo Eu-
roopan tulevaisuutta, pelkään sitä, että koko Eurooppa Suomi mukaan lukien vajoaa pik-
kuhiljaa alihankintataloudeksi. Peli on niin kovaa tällä hetkellä Kiinan, Yhdysvaltojen pu-
ristuksessa, ja kun alustatalous, tekoäly ylipäätään muokkaavat maailmaa, niin mitä meille
jää? Meillä on viimeinen aika, koko maanosalla, herätä siihen todellisuuteen. Nyt ne rahat
uhkaavat mennä Kiinaan, Yhdysvaltoihin. Tämä on meidän yhteinen haasteemme.

15.41 Veera Ruoho kok (vastauspuheenvuoro): Arvoisa puhemies! Vähemmän mutta pa-
rempaa EU:ta. Maahanmuuttopolitiikka haltuun. Ilmastopolitiikka haltuun. Edustaja Mä-
kelä peräsi konkreettisia hyötyjä kansainvälisestä yhteistyöstä. Rajat ylittävän rikollisuu-
den torjunta, terrorismi, kyberrikollisuus — eikö siinä ole riittävästi perusteita jo, minkä ta-
kia me emme yksin pärjää? Te perussuomalaiset täällä julistitte olevanne kansallisen tur-
vallisuuden asianajajia, mutta kyllä te esititte täällä erittäin oudon näytelmän silloin, kun
piti päättää tiedustelulainsäädännön kiireellisestä menettelystä. Oliko se niin, että vasta vii-
meisenä päivänä suostuitte tulemaan siihen mukaan, viimeisellä hetkellä? [Välihuutoja]
Kyllä se minua kummastutti. Mikä huoletti?

15.43 Riitta Myller sd (vastauspuheenvuoro): Arvoisa puhemies! Silloin, kun Euroopan
unioni perustettiin, perustajat ottivat yhteisen vastuun Euroopan kehittämisestä. Nyt myös
meidän on otettava vastuu tämän hetken yhteisestä Euroopasta. Pahin esimerkki siitä, että
tätä vastuuta ei ole otettu, on brexit tällä hetkellä. On helppo syyttää muita omista virheis-
tään, ja tämä on iso ongelma tällä hetkellä Euroopassa ja myös yksi populismin alusta.

Mutta, hyvä edustajat, täällä on puhuttu, että Euroopan unioni olisi pelkkä markkina-
alue, pelkkä vapaakauppa-alue. Silloin me emme voisi tehdä mitään niitä asioita, joita on
pidetty täällä tärkeinä: ei yhteistä ilmastopolitiikkaa, ei yhteistä turvapaikkapolitiikkaa, ei
yhteistä politiikkaa paremman työllisyyden ja paremman osallisuuden puolesta. Me tarvit-
semme vahvan politiikan, jotta voimme tehdä [Puhemies koputtaa] yhteistyötä sen eteen,
että markkinat eivät ole ne, jotka hallitsevat Eurooppaa, vaan ihmiset.

15.44 Ville Tavio ps (vastauspuheenvuoro): Arvoisa puhemies! On mielenkiintoista, että
nykyään Suomen poliittisessa keskustelussa välillä tuntuu ihan siltä, että kuuluu jonkinlai-
seen vähemmistöön, kun kannattaa Suomen itsenäisyyttä, kun kannattaa suomalaista kan-
sallisvaltiota. [Välihuutoja] Federalistit, Eurooppaa ihannoivat päättäjät, uhkaavat Euroo-
pan kansoja. Federalistit uhkaavat kansallisvaltioita. Federalistit luovat vain uudenlaista
Neuvostoliittoa EU:sta. He luovat uudenlaista natsi-Saksaa. [Eduskunnasta: Ohhoh!] EU:n
globalismi on vain uudenlaista fasismia, fasismia uudessa muodossa. [Välihuutoja] Viha-
puhepoliisi toimii, ja väestö vaihdetaan. Suomen kansa ei äänestänyt tällaisen nykyisenlai-
sen EU-fasismin puolesta liittyessään EU:hun.
21



Pöytäkirjan asiakohta PTK 129/2018 vp
15.45 Hannu Hoskonen kesk (vastauspuheenvuoro): Arvoisa rouva puhemies! Kaikki
me tiedämme, että Suomi on ulkomaankaupasta ja viennistä riippuva maa, ja on syytä
muistaa myös se, että meidän pääkauppakumppanit ovat Euroopasta lähes kaikki. Elikkä
me tarvitsemme vapaakauppaa, vapaata liikkuvuutta ja sitä, että markkinat toimivat ja rau-
ha Euroopassa säilyy. On syytä muistaa, että Euroopan unioni on myös rauhanyhteisö ja
turvallisuusyhteisö. Emme pysty kansainvälistä rikollisuutta yksinään torjumaan, ja nyt,
kun saamme esimerkiksi nuo paljon puhutut tiedustelulait valmiiksi, meidän turvallisuus-
mahdollisuudet hoitaa omat asiamme paremmin yhdessä eurooppalaisten kanssa parane-
vat olennaisesti.

Mutta on syytä muistaa myös se totuus, että kun katsoo eurooppalaista talouspolitiik-
kaa, mitä EU:ssa ja euroalueella toteutetaan, niin kyllähän se on realismia, että Saksahan
siellä määrää, ja pitkän päälle ei voi olla niin jatkuvasti, että Saksan kansantalous tuottaa
valtavaa ylijäämää ja kaikki muut jäsenmaat siinä ympärillä tuottavat alijäämää ja enem-
män tai vähemmän voivat huonosti. Tämä on realiteetti, joka on myös syytä muistaa. Elik-
kä kyllä hieman peräänkuulutan myös yhteisymmärrystä tuolta Saksan puolelta, että saa-
taisiin talouspolitiikka sellaiseksi, että se suosisi myös muita kuin suuria maita.

15.46 Markku Eestilä kok (vastauspuheenvuoro): Arvoisa rouva puhemies! Terveisiä
Puolasta. Kävin siellä viime viikonloppuna ja katselin silmänkantamattomiin viljavia pel-
toja. Sinne tehdään jättikanaloita eli investoidaan.

Kun täällä sisäisestä turvallisuudesta puhutaan, niin ainakin itselleni melkein ekana tu-
lee mieleen kotimainen elintarviketuotanto ja kotimaisen maatalouden kannattavuuden
turvaaminen. Me tiedämme, että monissa niissä maissa, missä on vähän erilaiset olosuh-
teet kasvukaudelle, myös tuotantokustannukset ovat hyvin matalat. Valitettavasti päämi-
nisteri joutui nyt tilapäisesti poistumaan täältä, mutta olisin kysynyt häneltä, millä tavalla
Suomi aikoo parantaa sitä komission esitystä, jossa maaseudun kehittämisen varoja mei-
nataan leikata 15 prosenttia. Suoria tukia kylläkin vain 2 prosenttia, mutta nämä maaseu-
dun kehittämisen tuet ovat Suomelle tärkeitä, koska niiden kautta, tavallaan luonnonvaro-
jen kautta, me saamme jäsenmaksuista kaksi kolmasosaa takaisin, eli se on myös meidän
nettomaksumme [Puhemies koputtaa] kannalta tärkeä asia. Valitettavasti pääministeri ei
ole nyt vastaamassa.

15.47 Anna Kontula vas (vastauspuheenvuoro): Arvoisa puhemies! Täällä on usean kol-
legan taholta esitetty analyysiä siitä, mitenkä hallitsematon maahanmuutto olisi tämän het-
ken eurooppalaisen turbulenssin syy. Tämä analyysi menee pieleen.

Ensinnäkään meillä ei ole koskaan ollut mitään hallittua maahanmuuttoa. Berliinin
muuri pääsi aika lähelle, mutta sekin vuoti pahan kerran.

Toiseksi, meillä on esimerkkejä maasta, jossa maahanmuutto on ollut erittäin korkealla
ja minkään näköistä maahanmuuttokriittistä liikehdintää ei ole syntynyt, esimerkiksi Es-
panja.

Kolmanneksi, maahanmuuton vastustus saa eniten kannatusta sellaisilta alueilta, joissa
siirtolaisuutta on kaikkein vähiten maiden sisällä, mikä on äärimmäisen kiinnostava ilmiö.

On ilmeistä, että huomattavasti enemmän tätä ilmiötä selittää nopea yhteiskunnallinen
muutos, keskiluokan kaventuminen, pitkä laskusuhdanne ja eriarvoisuuden kasvu, jotka
vain yhdessä näyttäytyvät sellaisena vierautena, tuntemattomuutena ja epävarmuutena, jot-
ka sitten saavat maahanmuuton kasvot.
22



Pöytäkirjan asiakohta PTK 129/2018 vp
Puhemies Paula Risikko: Seuraavaksi myönnän vastauspuheenvuorot edustajille Rinne,
Niinistö ja Satonen. Sen jälkeen ministeri Terholla on vastausvuoro.

15.48 Antti Rinne sd (vastauspuheenvuoro): Arvoisa puhemies! Täällä on puhuttu eu-
rooppalaisista yhteisistä arvoista. Ihmisoikeudet, ihmisarvon kunnioittaminen, ihmisen
arvo ihmisenä, oikeusvaltio ja demokratia ovat niitä keskeisiä arvopohjaan liittyviä asioi-
ta, joita eurooppalaisuudessa tunnistetaan, joiden varaan Euroopan unioni on rakentunut.
On käsittämätöntä, että täällä käytetään Euroopan unionista arvoyhteisönä sen kaltaisia il-
mauksia kuin edustaja Tavio käytti.

Arvoisa puhemies! Haluan jatkaa hieman sitä alkuperäistä puheenvuoroa, joka liittyi
näihin yhteisiin varoihin. Haluaisin nyt, kun pääministeri juuri tulee paikalle, todeta teille,
pääministeri, sen, että eikö olisi tärkeää, että nyt brexitin oloissa, joissa jäsenmaksutulot
vähenevät, löydettäisiin uusia väyliä Euroopan unionin yhteisten asioiden rahoittamiseen,
esimerkiksi koulutukseen, tutkimukseen, tieteen tekemiseen. Meiltä häviää brexitin myötä
merkittäviä yliopistoja rajan taakse, ja voisi olla tärkeätä löytää MIT:n tai Havardin kaltai-
sia keskittymiä, joissa voitaisiin tehdä [Puhemies koputtaa] tutkimusta ja tiedettä niissä
asioissa, jotka vaativat maailmassa ratkaisua, esimerkiksi ilmastonmuutoksessa.

15.49 Ville Niinistö vihr (vastauspuheenvuoro): Arvoisa puhemies! Kyllä on niin, että
kun tutkii tosiaan sitä ihmisten epäluottamusta politiikkaan tai Euroopan unioniin, yleensä
syynä on se, että nämä ihmiset kokevat, että heidän oma elämäntilanteensa on heikentynyt
tai tulevaisuuden näkymät ovat heikentyneet. Ja aivan niin kuin edustaja Kontula sanoo,
huoli maahanmuutosta on yleisempää niiden ihmisten keskuudessa, jotka eivät elä maa-
hanmuuttajien kanssa arjessa. Eli tämä kertoo, että kysymys on myös ennakkoluuloista,
joita täälläkin salissa lietsotaan.

Sen sijaan, että lietsotaan ongelmia, pitäisi ratkaista niitä yhdessä. Silloin tullaan siihen,
että Eurooppa on päässyt tähän, Suomi on päässyt tähän sillä, että me olemme liberaalia
edistystä, tasa-arvoa ja ihmisoikeuksia puolustava yhteisö, jossa kelpaa tehdä työtä, yrittää
ja asua kaikenlaisten ihmisten. Pitää muistaa, että meillä on hyvin moninainen kulttuuri-
tausta myös tässä maassa. Meillä on esimerkiksi lukuisia erilaisia uskonnollisia vähemmis-
töjä Suomessa, ja meidän pitää muistaa se myös silloin, kun me puhumme oman maamme
kehittämisestä.

Pääministerille: toivoisin nyt, että voisitte vastata hieman konkreettisemmin siihen, mi-
ten Suomi ajaa ilmastopolitiikassa päästövähennystavoitteiden kiristämistä teidän hallitus-
kaudellanne ja kohti puheenjohtajuuskautta.

Puhemies Paula Risikko:  Edustaja Satonen ja sen jälkeen ministeri Terho.

15.51 Arto Satonen kok (vastauspuheenvuoro): Arvoisa puhemies! Kun tätä keskustelua
kuuntelee, niin ehkä sekin on syytä mainita, että tällä hetkellä Euroopan unionin kannatus
Euroopan unionin jäsenmaissa on korkeampi kuin koskaan. [Tytti Tuppurainen: Kyllä!] Ja
se kertoo siitä, että ihmiset haluavat vakautta, ja se vakaus kuitenkin on Euroopassa. Eivät
he halua sellaista hallintoa kuin on Yhdysvalloissa, eivät he halua sellaista hallintoa, joka
on Venäjällä, eivät he halua myöskään brexitiä, koska nyt on käynyt ilmi, että ne, jotka eni-
ten brexitiä kannattivat Pohjois-Englannin teollisuusalueella, juuri ne henkilöt, ne ihmiset,
23



Pöytäkirjan asiakohta PTK 129/2018 vp
tulevat kaikkein eniten häviämään, kun sieltä teollisuutta ja työpaikkoja tulee siirtymään,
jos brexit toteutuu.

Ja jos vielä ajatellaan niin, että kun me olemme täällä pieni maa, niin me tarvitsemme
ehdottomasti kansainvälistä yhteistyötä. Se on meille tärkeää joka näkökulmasta, myös
turvallisuuden kannalta. Sanoisinkin niin, että mitä vahvempi Euroopan unioni, sitä vah-
vempi on Suomen itsenäisyys.

Toinen varapuhemies Tuula Haatainen: Ministeri Terho, 2 minuuttia.

15.52 Eurooppa-, kulttuuri- ja urheiluministeri Sampo Terho: Puhemies! Muutamia
vastauksia. Ensinnäkin perussuomalaiset eivät ottaneet nyt yksityiskohtaisemmin kantaa
siihen, että kun suomalaiset tekivät viime vuonna 8,8 miljoonaa rajanylitystä — tein pikai-
sen tarkistuksen — ja te haluatte rajatarkastukset takaisin, niin miten ne voisivat koskea
vain muita ihmisiä kuin suomalaisia? Silloinhan 8,8 miljoonaa suomalaista joutuu teidän
ehdotuksenne takia vuosittain kärsimään tarpeetonta tai nykyistä suurempaa epäkätevyyt-
tä. Vastatkaa siis tähän: miten te aiotte tämän järjestää, että se koskisi — niin kuin Niikko,
joka on nyt poistunut, totesi — [Laura Huhtasaaren välihuuto] vain esimerkiksi turvapai-
kanhakijoita? Siis silmämääräisestikö, vai mikä tämä teidän suunnitelmanne on? Kannat-
taa joskus harkita näitä ehdotuksia yksityiskohtaisemmin ennen kuin esittää niitä julkises-
ti. [Välihuutoja perussuomalaisten ryhmästä]

Siitä, miten edustaja Tavio kuvaili EU:ta: Minä olen siis kuullut tällaisia provokaatioita.
Tämä oli hyvin ponneton, mutta se oli hyvin tarkkaan kopioitu niistä provokaatioista, mitä
Euroopan parlamentissa äärioikeisto esittää päivittäin. Eli lainasitte sujuvasti äärioikeistoa
arvostellessanne fasismia. Mutta haluan kysyä: kun kerran käsityksenne EU:sta on näin yk-
siselitteisen huono, niin kai te nyt sentään haluatte erota siitä? Sanokaa nyt suoraan. [Ville
Tavio: Milloin te järjestätte kansanäänestyksen?]

No, sitten näihin asiapitoisempiin kommentteihin. Edustaja Niinistö otti aiemmassa pu-
heenvuorossaan esiin mielestäni itse asiassa aikakautemme suurimman kysymyksen: mi-
ten yhdistää tämmöinen perinteinen hyvinvointivaltiomalli globalisaatioon? Siis miten täs-
sä avoimen talouden tilassa voitaisiin ylläpitää sitä Suomessakin 80-luvulta tuttua, vakaata
hyvinvointivaltiota? Ja jos löydätte jonkun, joka tähän kysymykseen löytää vastauksen, on
hän punainen, vihreä tai sininen, niin matkustan vaikka maailman ääriin kuulemaan sen
vastauksen, koska silloin me olemme ratkaisseet aikakautemme suurimman ongelman.

Skinnari — hänkin on poistunut — otti myös esille, että miten pärjäämme tässä globa-
lisaation puristuksessa Euroopassa. Siinä nimenomaan tämä sisämarkkinaprojekti on jär-
kevä. Monet eurooppalaiset keksinnöt, innovaatiot voisivat aloittaa 500 miljoonan sisä-
markkinoilta ja sen jälkeen olisivat paljon paremmassa asemassa valloittamaan koko maa-
ilman. — Kiitos.

15.54 Sirkka-Liisa Anttila kesk (vastauspuheenvuoro): Arvoisa puhemies! Kiitos tästä
keskustelusta. Nimittäin maailma nyt vain on siinä asennossa, että me olemme siirtyneet
maanosien väliseen yhteistoimintaan, ja siinä Euroopan unioni on se meidän yhteisö, jo-
hon me kuulumme.

Suomi on EU:n puheenjohtajamaa heinäkuun alusta alkaen. EU:n puheenjohtajamaalla
on mahdollisuudet vaikuttaa ja edistää omiakin asioitaan, mutta ennen kaikkea EU:n pu-
heenjohtajamaan tehtäväksi tulee nyt Euroopan unionin parlamentin vaalien jälkeinen jär-
24



Pöytäkirjan asiakohta PTK 129/2018 vp
jestäytyminen. Toivon todella jatkossa, että me täällä Suomessa kykenisimme tässä parla-
mentissa mahdollisimman monessa asiassa yhdistämään voimamme EU-politiikassa, kos-
ka pientä maata kuunnellaan paljon paremmin silloin, jos siellä ministeri voi sanoa, että
parlamentti on tätä mieltä, parlamentti on minun esitykseni takana. Ja jotta tähän päästäi-
siin, niin toivon, että me hakisimme yhteistä hyvää ja jättäisimme vähemmälle pelkän po-
litikoinnin.

15.55 Pia Kauma kok (vastauspuheenvuoro): Arvoisa puhemies! Vahva EU on vahva
myös ulkosuhteissa. Joulukuun huippukokouksessa, joka pidetään huomenna ja ylihuo-
menna, ovat myöskin ulkosuhteet käsittelylistalla, ja siellä saattaa tulla keskustelua Venä-
jän toimista Asovanmerellä.

Puheenjohtajamaa Itävalta on nostanut esiin muun muassa sen, että kun Venäjä on rik-
konut Ukrainan alueellista koskemattomuutta ja suvereniteettia, niin on mahdollista kes-
kustella myöskin sanktioiden koventamisesta.

Kysyisin nyt pääministeriltä: onko tästä vielä ollut ennakkotietoja, tuleeko tämä keskus-
teluun, ja onko mahdollisesti Suomen kanta tähän selvillä?

15.56 Ilkka Kantola sd (vastauspuheenvuoro): Arvoisa puhemies! Euroopan unionin
pohjana ovat ihmisoikeudet. Vietettiin juuri YK:n yleisen ihmisoikeusjulistuksen 70-vuoti-
späivää. Siksi tämä keskustelu sopii aivan hyvin tähän yhteyteen.

Kuten pääministeri ensimmäisessä puheenvuorossaan hyvin kuvasi, olemme tilantees-
sa, jossa Euroopan unionin arvoista keskusteleminen on tavattoman tärkeätä. Ja siihen yh-
teyteen liittyy kyllä populismin ongelma, mistä myös pääministeri lähti ensimmäisessä pu-
heenvuorossaan liikkeelle.

Minä uskon, että tämä osittain hallitsematon, osittain ongelmalliseksi koettu maahan-
muuttotilanne, jonkinlainen pakolaisvyöry Eurooppaan, on osa sitä syytä, jonka takia po-
pulismi on saanut itselleen vähän vauhtia. Mutta olen kyllä samaa mieltä edustaja Kontu-
lan ja näitten muitten kanssa, että syvempi syy löytyy sieltä eriarvoisuudesta, joka kosket-
taa ihmisiä, jotka ovat pitkään olleet työttöminä, joilla ei ole tulevaisuudennäkymiä ollen-
kaan sen työn saamattomuuden vuoksi tai joiden taloudellinen tilanne on hyvin heikko.
Esimerkiksi entisen Itä-Saksan alueellahan äärioikeistolaisella populistisella liikkeellä on
huomattavasti vahvempi kannatus juuri siitä syystä, että he ovat pettyneet siihen, [Puhe-
mies koputtaa] että se hyvä, mitä tämä talousalue on tuottanut, ei ole tullut heidän osaksen-
sa. Tähän meidän täytyy paneutua, [Puhemies koputtaa] sosiaalisen Euroopan kehittämi-
seen.

15.57 Simon Elo sin (vastauspuheenvuoro): Arvoisa rouva puhemies! Britannian päätös
erota EU:sta oli tietysti Britannian oma, mutta kyllähän EU:llakin on peiliin katsomisen
paikka. Komission puheenjohtaja Jean-Claude Juncker ennen kansanäänestystä Britanni-
assa puhui varsin ylimieliseen sävyyn siitä, minkälainen merkitys Britannialla on tai min-
kälainen arvo on sillä keskustelulla, mitä Britanniassa kansanäänestystä ennen käytiin.

Yhtä lailla Yhdysvaltain presidentti Barack Obama teki kyllä, varsinkin jälkikäteen kat-
soen, hyvin virheellisen käynnin Britanniaan, jossa hän antoi tavallaan Yhdysvaltain oh-
jeet siitä, miten Britannian tulisi toimia. Jos yhtään tuntee brittien kansanluonnetta, niin
ymmärtää, että ainakaan amerikkalaisilta ei tällaista haluta kuulla.
25



Pöytäkirjan asiakohta PTK 129/2018 vp
Samaan hengenvetoon täytyy sanoa, että vaikka olen EU-kriittinen, niin olisin kyllä hy-
vin varovainen kutsumaan EU:ta fasistiseksi, varsinkin sellaiselta puolueelta, joka aikoo
äärioikeiston kanssa samaan europarlamenttiryhmään liittyä. Kun tässä otettiin Puola esil-
le, niin siellähän me näemme ne kauheimmat jäljet, mitä fasismilla Euroopassakin on ol-
lut. Tämä hallitus on juuri tehnyt hienon päätöksen tukea Helsingin juutalaista seurakun-
taa, ja seuraavana päivänä liehui hakaristilippu Helsingissä. Tämä on tämä ajankuva. [Pu-
hemies koputtaa] Ei pidä puhua kevyesti tällaisista asioista.

15.58 Laura Huhtasaari ps (vastauspuheenvuoro): Arvoisa puhemies! Se on kyllä surul-
lista, että ministerit eivät vastaa kysymyksiin, kun heille niitä suoraan esitetään. 16.5.2017
eurooppaministeri Sampo Terho Helsingin Sanomissa: ”EU-jäsenyydestä on järjestettävä
kansanäänestys ’joka tapauksessa jossain vaiheessa’. Sampo Terhon mukaan myös Euroo-
passa on paljon pieniä maita, jotka pärjäävät ilman EU-jäsenyyttä.” Tämä on aivan totta.
Norja, Sveitsi ja Islanti eivät taatusti tule liittymään nykymuotoiseen EU:hun, koska ovat
nähneet tulokset. EU on epäonnistunut niin monessa kohtaa. Lisäksi nämä määräenemmis-
töpäätökset, mitä jatkuvasti lisätään, tarkoittavat jatkossa sitä, että pieniltä mailta, kuten
Suomi, ei enää kysytä mitään.

Mitä tulee rajavalvontaan, niin se on ihan normaalia valtionhoitoa. Kyllä hallituksen pi-
täisi tietää, miten muut valtiot, turvalliset valtiot, hoitavat oman rajavalvontansa.

Toinen varapuhemies Tuula Haatainen:  Ministeri Terho, 1 minuutti.

16.00 Eurooppa-, kulttuuri- ja urheiluministeri Sampo Terho (vastauspuheenvuoro): 

Arvoisa puhemies! En edustaja Huhtasaaren kaltaiselle henkilölle haluaisi missään nimes-
sä aiheuttaa enää enempää surua, joten pyysin tämän vastauspuheenvuoron saman tien.

Kansanäänestyksiin liittyen: Me tietysti kunnioitamme Britanniaa, mutta emme ota sitä
ikään kuin esimerkkinä. Se on heidän ratkaisunsa, heidän yksilöllinen tekonsa. Jos tarkoi-
tatte kysyä sitä, miten on tulevaisuudessa, hyvin tiedätte, että hallitusohjelmassa, jonka te-
kin olette hyväksyneet, ei ole minkäänlaista kansanäänestystä EU:sta.

Jos kysytte, mitä nimenomaan siniset ajattelevat, niin jos EU:ssa muutetaan perussopi-
muksia, niin tuolloin tulisi järjestää kansanäänestys, ja se on erittäin tärkeää nimenomaan
liittovaltiokehityksen kansanvaltaisen hyväksymisen kannalta. Näin ei aiemmin ole ollut,
ja tämä sinisten mielestä on oikea linja, jos tarkoititte kysyä sinisten linjaa. Hallituksen lin-
jan teidän luulisi tuntevan, koska olette sen itse hyväksyneet.

16.00 Pekka Haavisto vihr (vastauspuheenvuoro): Arvoisa puhemies! Edustaja Anttila
aikaisemmin kuvasi oikein hyvin, miten nykyään neuvotellaan blokkeina ja maanosina ja
miten Euroopan unioni on meille tärkeä globaalissa neuvotteluprosessissa. Olemme puhu-
neet täällä paljon Afrikan suunnasta, ja itse uskon, että EU voisi olla paljon aktiivisempi
toimija Afrikan kehityksessä ja myöskin Afrikan unioni voisi olla EU:lle hyvä partneri sy-
vemmällä tavalla kuin nykyään.

Mutta ehkä kaksi muuta ilmansuuntaa on hyvä ottaa tässä keskustelussa esiin. Olin vii-
me viikonloppuna käymässä Ukrainassa, ja näin siellä enemmän EU-lippuja kuin olen näh-
nyt monessa EU-maassa. Odotukset siellä ovat hyvin suuret taloudellisen yhteistyön osal-
26



Pöytäkirjan asiakohta PTK 129/2018 vp
ta, mutta vähän siellä rivien välissä tuli myöskin se, että tämän kriisin poliittisen ratkaisun
osalta toivotaan myöskin EU:lta enemmän panostusta.

Olen aikaisemmin käynyt Länsi-Balkanin alueella. Kun ajattelee vaikkapa Serbiaa,
Kosovoa, Länsi-Balkanin rauhanomaista kehitystä, Euroopan unionilla on siellä erittäin
suuri merkitys. EU rauhan unionina toimii myös meidän lähiympäristössämme.

16.01 Li Andersson vas (vastauspuheenvuoro): Arvoisa puhemies! Koko tämä brexit-
prosessi osoittaa hyvin, että ne ongelmat, joihin haettiin ratkaisua — näköalattomuus, eri-
arvoisuuden kasvu, työttömyys, hyvinvoinnin kaventuminen, epävarmuus omasta työpai-
kasta ja toimeentulo — eivät ratkea unionista eroamalla. Ne ratkeavat ainoastaan tekemäl-
lä toisenlaista politiikkaa niin kansallisesti kuin EU:n tasolla, ja tästä syystä lähes kaikki
ryhmät tässä salissa ovat käsitelleet, minkälaista politiikkaa pitää tehdä: mitä tehdä työttö-
myydelle, mitä tehdä talouskurisääntöjen osalta, miten torjua veroparatiisitaloutta ja ilmas-
tonmuutosta. Vain yhden ryhmittymän ainoa poliittinen sisällöllinen vaatimus vaikuttaa
olevan rajojen kiinni laittaminen väärän värisiltä ihmisiltä.

16.02 Sari Essayah kd (vastauspuheenvuoro): Arvoisa rouva puhemies! Vähän ihmette-
len niitä puheenvuoroja ja niitä sävyjä, mitä täällä salissa on käytetty. Aikanaan Euroopan
teräs- ja hiiliyhteisö ja myöhemmin Euroopan yhteisö perustettiin nimenomaan rauhanpro-
jektina ja, voi sanoa, holokaustin tuhkien päälle. Silloin Eurooppa vannoi, että koskaan ei
enää meidän maaperällämme tällaista saisi tapahtua. Tuntuu, että nämä opit aika nopeasti
— voisi sanoa, että yhdessä ihmisiässä — tuntuvat unohtuvan, ja samanlaiset tendenssit ja
tuulet puhaltavat Euroopassa tälläkin hetkellä.

Sitten taas Euroopan unionissa erilaiset kehityssuunnat ja erilaiset politiikat ja erilaiset
intohimot, toisilla hyvinkin federalistiset ja liittovaltiosuuntaiset, ovat viemässä joittenkin
mielestä unionia siihen suuntaan, mihin pitäisi viedä. Kristillisdemokraatit taas näkevät,
että me tarvitsemme itsenäisten jäsenvaltioitten yhteistyötä ja EU on se kehikko, minkä si-
sällä sitä voidaan tehdä. On ihan oikein, että poliittiset kehityssuunnat ja linjaukset kiiste-
levät keskenään sen sisällä. [Puhemies koputtaa] Sehän on juuri se politiikan sisältö, että
me haluamme kukin omannäköistämme Euroopan unionia olla viemässä eteenpäin.

16.03 Paavo Väyrynen tl (vastauspuheenvuoro): Arvoisa puhemies! Haluaisin vastata
edustaja Haavistolle hänen noin tunti sitten esittämäänsä puheenvuoroon. Minä tietysti
kannatan kansainvälistä yhteistyötä, mutta yritin sanoa, että pidän parempana hallitusten-
välistä päätöksentekoa kuin ylikansallista päätöksentekoa — molempia varmasti tarvi-
taan, mutta pääpaino hallitustenvälisessä päätöksenteossa.

Edustaja Östmanille toteaisin, että olen ylpeä siitä linjasta, joka minulla on ollut suhtau-
tumisessa globalisaatioon ja ylikansalliseen yhdentymiseen. Nyt kun nämä kehitykset ovat
joutuneet umpikujaan, aletaan vähitellen myöntää, että se Väyrynen oli oikeassa vastus-
taessaan Suomen liittymistä Euroopan unioniin, kannatti mieluummin Eta-jäsenyyttä ja
Pohjolan yhteisöä, vastusti euroon liittymistä, on vastustanut tätä hallitsematonta globali-
saatiota. Uskon, että tässä uudessa tilanteessa tähtiliike minun johdollani nousee sellaiseen
asemaan, että me pystymme vaikuttamaan enemmän myös päätöksentekoon. Tähän men-
nessä valitettavasti olen jäänyt vähemmistöön.
27



Pöytäkirjan asiakohta PTK 129/2018 vp
16.05 Riitta Myller sd (vastauspuheenvuoro): Arvoisa puhemies! Kun puhutaan globali-
saation hallitsemisesta tai siitä, miten Euroopan unionin sisällä markkinat ovat hyvä renki,
niin silloin on kyse nimenomaan niistä poliittisista välineistä, joita meillä on markkinoiden
ja globalisaation hallintaan. Tässä tarvitaan nimenomaan monenkeskistä yhteistyötä. Eu-
roopan unioni on Euroopan alueella se taho, joka tekee niitä poliittisia päätöksiä, joilla
markkinoita hallitaan. Me tiedämme varmasti oikein hyvin sen, että markkinat kyllä toimi-
vat ja markkinat toimivat omalakisesti, ja siihen tarvitaan yhteisiä päätöksiä, joilla sitten ai-
kaansaadaan se, että ympäristö ei tuhoudu, pidetään huolta ihmisistä ja luodaan sellaista
yhteiskuntaa, joka ottaa ihmisen huomioon. Markkinat eivät sitä tee.

16.06 Jani Mäkelä ps (vastauspuheenvuoro): Arvoisa puhemies! Näihin puheisiin siitä,
mitä brexit aiheuttaa tai tulee aiheuttamaan, sanoisin, että tässä salissa on monta, jotka luu-
levat olevansa siinä asiantuntijoita, mutta todellisuudessa ei ole yhtään, eli kyllä me sen
näemme tulevaisuudessa, kuinka siinä käy.

Kun aiemmin otettiin puheeksi rajat ylittävän rikollisuuden torjunta EU:n ansiona, niin
väittäisin toisin. Strasbourgin ampujalla oli uutistietojen mukaan rikostaustaa kolmessa eri
maassa, Oulun raiskaustapauksen epäilty saatiin kiinni vasta Saksassa, ja Suomeen on tul-
lut satoja uusia seurattavia suojelupoliisille. Minusta se kuulostaa suorastaan rikollisten va-
paalta liikkuvuudelta. [Laura Huhtasaari: Niinpä!]

Hallitsemattoman ja hallitun maahanmuuton ero Euroopassa voidaan nähdä vertaamal-
la itäisen ja läntisen Euroopan joulukatuja. Lännessä ovat joulukadulla konepistoolein va-
rustautuneet poliisit panssariautoissa, kadulla betoniporsaat, ja naiset ovat peloissaan. Itä-
Euroopassa juhlitaan joulua kuten ennenkin kristityssä Euroopassa. En tiedä teistä muista,
mutta omasta mielestäni tämä Itä-Euroopan malli olisi huomattavan paljon toivottavampi.
[Laura Huhtasaari: Maahanmuuton suhteen!]

16.07 Olavi Ala-Nissilä kesk (vastauspuheenvuoro): Arvoisa puhemies! Olen seurannut
suuressa valiokunnassa Suomen EU-politiikkaa, hallituksen EU-politiikkaa, ja minusta on
syytä olla tyytyväinen, että se on ollut aktiivista ja vaikuttavaa, me olemme hakeneet yh-
teistyökuvioita samanmielisten maiden kanssa ja edelleen haemme ja pyrimme vaikutta-
maan muun muassa taloudellisiin asioihin.

Eurooppalaisessa keskustelussa se eurooppalainen lisäarvo tahtoo unohtua. Kun me
teemme eurooppalaista yhteistyötä ja kun käytämme yhteistä rahaakin, niin aina pitäisi kat-
soa, kuinka vaikuttavaa se toiminta on eurooppalaisen lisäarvon kannalta. Eli sellaisia
asioita, mitä voidaan tehdä jäsenmaissa, ei kannata välttämättä yhteisellä tasolla tehdä.

Arvoisa puhemies! Usein, kun EU:ta syytetään, kyse on jäsenmaiden roolista. Taloudes-
sakin Euroopan keskuspankki on joutunut tekemään paljon sitä, mitä jäsenmaiden olisi pi-
tänyt tehdä oman taloutensa saamiseksi kuntoon: tehdä näitä rakenteellisia uudistuksia mo-
nessa mielessä ja edistää osallistavaa kasvua. Tämän näen ongelmana. [Puhemies koput-
taa] Jäsenmaiden pitäisi myöskin kuokkia omaa sarkaansa.

16.08 Antti Lindtman sd (vastauspuheenvuoro): Arvoisa puhemies! On välttämätöntä
puuttua siihen, mitä tässä keskustelussa nähtiin.

Arvoisa puhemies! Perussuomalaisten kansanedustaja Tavio ylitti äsken nähdyssä kes-
kustelussa kaikki keskustelun sopivuuden ja myöskin totuuden rajat, kun hän vertasi EU:n
kehitystä natsi-Saksaan ja käytti termiä ”fasismi” EU:n kehityksen yhteydessä.
28



Pöytäkirjan asiakohta PTK 129/2018 vp
Siis natsi-Saksassa on kyse miljoonien ihmisten kansanmurhasta ja toisessa maailman-
sodassa kymmenien miljoonien ihmisten kuolemasta, ja koko EU on perustettu alun al-
kaen sen takia, että ei enää koskaan.

Arvoisa puhemies! Nyt ylitettiin sellainen raja, jota tässä salissa ei ole aiemmin nähty.
Jään odottamaan perussuomalaisten johdon toimenpiteitä ja kommenttia, hyväksyvätkö he
tämän vertauksen.

16.09 Toimi Kankaanniemi ps (vastauspuheenvuoro): Arvoisa rouva puhemies! Men-
nyttä me emme voi muuttaa, mutta tästä eteenpäin kun elämme, niin voimme vaikuttaa
asioihin. Nyt ovat edessä muun muassa rahoituskehysneuvottelut, ja ne ovat äärimmäisen
huolestuttavat Suomen maatalouden ja koko elintarvikeketjun osalta. Suomen maataloutta
on ajettu tämän 25 vuoden aikana rajusti alas paljolti EU:n toimesta, ja tilanne viljelijävä-
estön keskuudessa on niin veitsenterällä, että suunnitelmat, mitkä nyt sisältyvät komission
leikkausesityksiin, ovat kohtuuttomia ja kohtalokkaita Suomelle ja koko maataloudelle.

Toinen iso asia on Euroopan keskuspankin ja euron tilanne. Viimeiset kuusi vuotta Eu-
ropan keskuspankki on pitänyt euroa pystyssä keinotekoisesti valtavilla roskalainaostoilla
lähinnä Italiasta, osin Kreikasta ja niin edelleen — ja suomalaistenkin laskuun. Tämä on
nyt loppumassa, koska on pakko lopettaa, ei tällaista voi jatkaa. Se merkitsee sitä, että ko-
rot nousevat ja vaikeudet kasautuvat [Puhemies koputtaa] ensi vuonna todella suuriksi.

16.10 Antero Laukkanen kd (vastauspuheenvuoro): Arvoisa rouva puhemies! Olen seu-
rannut tätä keskustelua työhuoneessani, ja tämä on kyllä hyvin monipolvinen keskustelu,
mutta sen verran haluan sanoa myös, että Suomi on alueellisesti osa Eurooppaa, halusi tai
ei. Suomen ei tule pyrkiä eristäytymään muusta maailmasta vaan aktiiviseen vuorovaiku-
tukseen muun maailman kanssa. Maailma ei ole enää sellainen, että maat täällä voivat —
tai voivat tietysti, mutta maiden ei tulisi olla sellaisia, että ne jäävät ikään kuin omaan saa-
rekkeeseensa muun vuorovaikutuksen ulkopuolelle.

Pidän tärkeänä sitä, että meillä on vahva EU-kriittisyys, vahva itsenäinen näkemys siitä,
mitä me valtiona olemme ja haluamme. Mutta omia etujamme me emme voi edistää sillä,
että me eristäydymme kaikesta, ja tästä keskustelusta ja tästä suunnasta haluan kyllä sanou-
tua irti. [Puhemies koputtaa] Olen EU-kriittinen mutta rakentava sellainen.

16.12 Hannu Hoskonen kesk (vastauspuheenvuoro): Arvoisa rouva puhemies! Suomen
tie on ollut aina kohti länttä, ja aikoinaan Urho Kaleva Kekkonenkin teki valtavasti töitä,
että meidän puolueettomuutemme olisi tunnustettu, ja hänen selvä suuntansa oli siihen, että
me tarvitsemme välttämättä länsiyhteyttä. Se on aivan oikea tie ollut, mutta sillä samalla
tiellä on pitänyt muistaa se, että Suomen tie on ollut aina rauhan rakentaminen ja yhteis-
työkumppanien hakeminen. Urho Kekkonenhan sanoi aikoinaan, että pidetään ystävät lä-
hellä ja vihamiehet mahdollisimman kaukana. Eurooppa on meille hyvin luontainen yh-
teistyökumppani ollut aina, ja länsimainen vapaus ja demokratia, mihin Suomikin kuuluu
ja joita olemme myös usein puolustaneet asein, tarkoittavat sitä, että meidän on sitten au-
tettava ihmisiä niin, että tämä avoin yhteiskunta säilyisi tässä maailmassa ja Euroopassa
mahdollisimman hyvin. YK:ssa teemme arvokasta työtä myös tämän päämäärän toteutta-
miseksi, mutta meidän on syytä muistaa aina se, että kun pidämme oman kansakuntamme
ja taloutemme kunnossa ja käymme ulkomaankauppaa ja teemme yhteistyötä muiden kan-
29



Pöytäkirjan asiakohta PTK 129/2018 vp
sakuntien kanssa, niin tämä päämäärä saattaa toteutua, mutta jos eristäydymme, niin se on
se vihoviimeinen tie.

16.13 Tytti Tuppurainen sd (vastauspuheenvuoro): Arvoisa rouva puhemies! Edustaja
Lindtmanin tavoin irtisanoudun jyrkästi perussuomalaisten kansanedustaja Tavion natsi-
Saksa-vertauksesta, ja aivan yhtä epäonnistunut on se vertaus, joka täällä usein aiemmin on
kuultu, missä EU:ta verrataan Neuvostoliittoon. EU ei ole kansojen vankila vaan vapaiden
maiden vapaata yhteistyötä.

Puhemies! Lukuun ottamatta näitä puheita keskustelu tänään tässä salissa on ollut var-
sin yksituumaista, ja iloitsen siitä. Iloitsen myös siitä, että kun me ryhdyimme yhdessä val-
mistautumaan Suomen tulevaan, heinäkuussa alkavaan puheenjohtajakauteen, me saavu-
timme yksituumaisuuden siinäkin asiassa. Se on kyllä ihan valtava voimavara, olipa tuleva
hallitus mikä tahansa.

Kun uusi puheenjohtajakausi Suomelle koittaa, se tulee erittäin vaikeaan ajankohtaan.
Ei ole varmuutta siitä, milloin uusi komissio aloittaa toimintansa, ja puheenjohtajamaalta
odotetaan nyt ehkä enemmän ja suurempaa johtajuutta kuin sellaisella puheenjohtajakau-
della, joka olisi tullut muussa tilanteessa. [Puhemies koputtaa] Tätä kansallista yksimieli-
syyttä on syytä vaalia.

Toinen varapuhemies Tuula Haatainen: Nyt pääministeri Sipilän vastauspuheenvuoro,
3 minuuttia, olkaa hyvä.

16.14 Pääministeri Juha Sipilä: Arvoisa puhemies! Me kävimme suunnilleen puolitois-
ta vuotta sitten keskustelun EU:n tulevaisuudesta, ja silloin kävimme sitä Rooman julistuk-
sen pohjalta. Siellä on kaksi pääpilaria: kasvu ja työpaikat sekä turvallisuus. Kasvu ja työ-
paikat jakautuvat kahteen pilariin: ”vauras EU” ja ”sosiaalinen EU”. Tähän on viitattu tääl-
lä muutaman kerran. ”Vauras EU” -alueella kyllä vahvat sisämarkkinat ovat semmoinen
alue, josta Suomi on äärettömästi hyötynyt EU-jäsenyytensä aikana.

Sitten tämä sosiaalinen ulottuvuus: Itse katson, että tästä koheesiopolitiikasta ja vah-
voista sisämarkkinoista ovat hyötyneet viimeksi tulleet maat kaikkein eniten, ja pikkuhil-
jaa myöskin nämä erot jäsenmaiden välillä tasoittuvat. Mitä se sosiaalinen ulottuvuus sit-
ten tämän lisäksi voisi olla? Sosiaalinen suojelu, yhdenvertaisuus- ja tasa-arvoasioita, rei-
lut työmarkkinat — tämäntyyppisiä kysymyksiä. Mutta sen sijaan sitä en ole kannattanut,
että sosiaalinen pilari etenisi yhteiseen sosiaaliturvaan, jossa jakaisimme yhteisvastuuta tä-
män koheesiopolitiikan lisäksi vielä tällä sektorilla.

Sitten turvallisuussektori: Täällä on viitattu moneen kertaan sääntöihin perustuvaan
kansainväliseen järjestelmään ja sen puolustamiseen, monenväliseen kauppajärjestel-
mään, kansainvälisiin ilmastotoimiin. Edustaja Niinistö kysyi puheenjohtajakauden ilmas-
totoimista, ja niistä tulee tammikuun alussa E-kirje eduskunnalle, ja tähän kysymykseen
voi siihen asti vaikuttaa ja tietenkin sitten valiokuntakäsittelyssä.

Sitten täällä on noussut tämä MFF elikkä meidän budjettikysymys ja siihen liittyen
myöskin omat varat eli verotus. Lähtökohta on ollut se Suomella koko ajan, että verotus on
kansallisissa käsissä ja emme halua viedä sitä EU-tasolle. Mutta olemme suhtautuneet po-
sitiivisesti, sanotaan avoimesti, esimerkiksi haittaveroihin ja muoviveroon, ja digivero on
sellainen, joka pitää yhteisin toimin saada kuriin. Nämä isot jätit eivät maksa käytännössä
veroa mihinkään. EU-tasoinen ratkaisu tuntuu vähän liian köykäiseltä, liian pieneltä
30



Pöytäkirjan asiakohta PTK 129/2018 vp
alueelta, ja siihen pitäisi löytää globaali ratkaisu ensisijaisesti, mutta voi olla, että siihen-
kin on löytymässä sitten ratkaisu, joka esimerkiksi kohdentuisi nettimainontaan ja netti-il-
moitteluun.

Vielä muutama sana tuosta monivuotisesta budjettikehyksestä: Ensinnäkin edustaja Ar-
hinmäki nosti esille, että pitää katsoa kokonaisuutta ja tehtäviä ja budjetille realistinen ta-
so. Tämä on ollut juuri se lähtökohta. Taso on liian korkea. Maaseudun kehittämiseen tar-
vitaan 20 miljardia lisää. Se on siinä meidän esityksessämme mukana. Miten se on mah-
dollista? Se on mahdollista sillä tavalla, että hillitään budjetin kasvattamista muilla sekto-
reilla lukuun ottamatta tutkimusta ja kehittämistä, joiden kasvattamista olemme tukeneet
komission ehdotuksen mukaisesti. Me olemme tukeneet kaikkia niitä uusia alueita, mitä
siellä on, ja olemme hyvin yksityiskohtaisesti käyneet komission kanssa tämän Suomen
ehdotuksen läpi, mutta kyllä tässäkin käy todennäköisesti niin, että tämän käsittely siirtyy
sinne Suomen puheenjohtajuuskaudelle. Emme pääse tällä viikolla varmastikaan tässä
eteenpäin sillä tavalla, että nykyinen parlamentti käsittelisi monivuotisen rahoituskehyk-
sen, vaan se siirtyy sitten Suomen puheenjohtajakaudelle.

Kiitoksia rakentavasta keskustelusta, ja vielä kerran lämmin kiitos parlamentaarisesta
työstä tämän puheenjohtajuuskauden ohjelman valmistelussa. Siitä tulee nyt hyvä, kun se
on porukalla tehty.

Toinen varapuhemies Tuula Haatainen: Meillä on vielä hiukan aikaa jäljellä ja muuta-
ma, jotka eivät ole saaneet pitää puheenvuoroa.

16.18 Veera Ruoho kok (vastauspuheenvuoro): Arvoisa puhemies! Edustaja Ville Nii-
nistö puhui aiemmin informaatiovaikuttamisesta, valheellisen ja virheellisen tiedon levit-
tämisen uhasta, populismin raaka-aineesta. Edustajat Lindtman ja Tuppurainen jo irtisa-
noutuivat, uskoakseni myös meidän muidenkin puolesta, edustaja Tavion tyrmistyttävästä
puheenvuorosta. Itse kiinnitin huomiota siihen, kun sanottiin, että täällä on vain vähem-
mistö isänmaallisia, jotka ajavat isänmaan etua. [Laura Huhtasaaren välihuuto] Mihin ma-
tematiikkaan tämä perustuu? Minä olen siinä käsityksessä, että täällä istuu 200 kansan-
edustajaa, joista jokainen tekee sydämellään työtä tämän isänmaan ja kansalaisten hyväk-
si. [Välihuutoja perussuomalaisten ja sinisten ryhmistä]

16.19 Eero Reijonen kesk (vastauspuheenvuoro): Arvoisa rouva puhemies! Aikanaan,
kun Suomen kansa äänesti EU:hun liittymisestä, turvallisuuskysymykset nousivat hyvin
keskeiseen rooliin ainakin omassa maakunnassani, kun keskustelin ihmisten kanssa. Ne
ovat ajankohtaisia toki tänäkin päivänä.

Koheesiopolitiikalla on ollut iso merkitys tuolla syrjäisimmillä alueilla, ja toivottavasti
se jatkuu samankaltaisena. Pääministeri nosti verotuksen: on äärettömän tärkeätä, että jo-
kainen jäsenmaa itse päättää verotuksestaan. Se on ihan keskeinen asia. Tässäkin salissa on
ollut hieman erilaisia linjauksia siinä. Kun aikanaan Kreikan tukipakettia käsiteltiin, vas-
tustus oli kovaa. Tarkastusvaliokunta on käsitellyt tätä asiaa, ja nyt näyttää siltä, että siitä-
kin sitten loppujen lopuksi selvitään.

Mutta tähän Euroopan unioniin ja sen kannatukseen: Aika paljon ihmiset kiinnittävät
huomiota siihen, onko meillä samanlaiset etuudet kuin muissakin jäsenmaissa. Nostan yh-
den asian, joka on pieni asia, mutta kuitenkin monille suomalaisille tärkeä: petopolitiikka.
Kun siirrymme tuosta rajan yli Viroon, siellä on ihan erilaiset järjestelmät kuin Suomessa,
31



Pöytäkirjan asiakohta PTK 129/2018 vp
ja tässä pitäisi päästä minusta samanlaiseen järjestelmään petopolitiikan osalta koko Eu-
roopan unionin alueella.

16.21 Teuvo Hakkarainen ps (vastauspuheenvuoro): Arvoisa puhemies! Pääministerille
ilmastonmuutoksesta: Katowicessa Puola sanoi heti, että ei aio vähentää päästöjä. Saksa li-
sää kivihiilen käyttöä. Sitä vastoin hallitus on esittänyt, että irrottautuu EU:n rintamasta
polttoaineen sekoitevelvoitteissa ja kaksinkertaistaa Suomen velvoitteet, mikä nostaa polt-
toaineen hintaa pumpulla. Ja se tarkoittaa myös sitä, että maaseutu alkaa tyhjentymään en-
tisestään. Aikooko nyt pääministeri puuttua tähän sillä tavalla, että maaseudulla asumisen
kustannukset eivät nouse kohtuuttomiin? Muun muassa tämä sekoitevelvoite tulee nosta-
maan polttoaineitten hintoja, myös lämmityksen hintaa.

16.22 Laura Huhtasaari ps (vastauspuheenvuoro): Arvoisa puhemies! Tosiaankin, jo-
tain rajaa. Täällä keskustelussa on vihjailtu, että meidän tahtomme pitää Suomi turvallise-
na liittyisi jollain tavalla siihen, että me haluaisimme pistää rajat kiinni erivärisiltä, kuten
vasemmistoliiton puheenjohtaja vihjasi. Tämä on törkeää. On normaalia valtionhoitoa, että
kun olemme kiinnostuneita suomalaisten turvallisuudesta, niin maahan saapumiseen tarvi-
taan lupa. Tarvitaan lupa, ja laillisen prosessin kautta voi saapua maahan. Tämän pitäisi
olla itsestään selvää, mutta kun tehdään halpamaista politiikkaa ja ilkeämielisesti leima-
taan muita puolueita, niin tämä on tulos. Komissio on esittänyt tulevan rahoituskehyksen
2021—2027 kokonaistasoksi 1 161 miljardia euroa. Haluaisin kysyä pääministeriltä: Nou-
seeko Suomen nettomaksuosuus? Mitä meidän maataloudelle tapahtuu? Entä koheesiora-
hoille?

Toinen varapuhemies Tuula Haatainen:  Haluaako pääministeri vastata? Pääministeri
Sipilä, 1 minuutti.

16.23 Pääministeri Juha Sipilä (vastauspuheenvuoro): Arvoisa puhemies! Suomen eh-
dotus on tasapainoinen ehdotus, jossa turvaamme maatalouden lähtökohdan, ja myöskin
budjetin kokonaistaso asettuu suhteessa suurin piirtein nykyiselle tasolle. Me pystymme
myöskin tukemaan näitä uusia toimia ja uusia alueita, mihin EU:ta ehdottomasti tarvitaan.

Mutta haluaisin, arvoisa puhemies, myöskin omalta osaltani puuttua perussuomalaisten
natsipuheisiin, EU:n vertaamiseen natsi-Saksaan. Se oli erittäin halventava puheenvuoro.
Se halventaa myöskin niitä uhreja, joita natsi-Saksan aikana syntyi, ja toivon, arvoisa pu-
hemies, että perussuomalaiset irtisanoutuvat näistä puheista toivottavasti vielä tämän kes-
kustelun aikana. [Oikealta: Kiitos! — Vasemmalta: Hyvä!] 

Toinen varapuhemies Tuula Haatainen:  Onko muita puheenvuoroja? Listalla ei näy pu-
heenvuoropyyntöjä.

16.24 Li Andersson vas (vastauspuheenvuoro): Arvoisa puhemies! Haluan kiittää päämi-
nisteriä tästä puheenvuorosta ja kohdistan edelleen katseeni perussuomalaisten suuntaan,
että vielä olisi mahdollisuus tosiaan irtisanoutua tästä puheenvuorosta, mikä tänään kuul-
tiin, minkä lisäksi omalta osaltani haluan myöskin todeta, että on kyllä ristiriitaista yhtääl-
tä syyttää kaikkia muita kansan valitsemia edustajia tässä salissa epäisänmaallisuudesta
[Oikealta: Juuri näin!] ja seuraavassa puheenvuorossa sanoa, että on halpamaista leimata
32



Pöytäkirjan asiakohta PTK 129/2018 vp
muita. [Laura Huhtasaari: Juurihan leimasit!] Kyllä pientä johdonmukaisuutta ja arvok-
kuutta toivoisi näihin salikeskusteluihin myös perussuomalaisilta.

16.25 Pekka Haavisto vihr (vastauspuheenvuoro): Arvoisa puhemies! Myöskin omalta
osaltani haluan kiittää pääministeri Sipilää siitä, että hän hyvin selkeästi ilmaisi hallituk-
sen puolelta kannan näihin fasismiin, natsismiin liittyviin puheenvuoroihin. Jos ajattelee
Euroopan unionin historiaa, kuten täällä on viitattu, minkä pohjalle Euroopan unioni on pe-
rustettu, toisen maailmansodan karmeiden kokemusten pohjalle ja siihen, että nämä eivät
koskaan toistuisi, ja myöskin kaikelle sille muistolle, joka fasismin uhreista Euroopassa
oli, heidän arvokkaalle muistolleen, niin minusta on hyvin sopimatonta, että tässä keskus-
telussa palataan näihin termeihin, fasismiin ja natsismiin, aivan epäasiallisessa yhteydes-
sä. Se halventaa tätä osaa Euroopan historiasta ja näiden henkilöiden muistoa.

16.25 Pia Kauma kok (vastauspuheenvuoro): Arvoisa puhemies! Myös minä haluan
osaltani kiittää tästä keskustelusta kaikkia, jotka ovat siihen osallistuneet, ja olen todella
hyvilläni myöskin siitä paperista, jonka yhteistyössä kaikki puolueet ovat saaneet aikaan.
Näillä eväillä on hyvä valmistautua Suomen puheenjohtajakauteen.

Olen myöskin samaa mieltä kuin useimmat täällä salissa jo mielipiteensä ilmaisseet. Ha-
luan irtisanoutua ehdottomasti edustaja Tavion natsi-Saksaan liittyvistä puheenvuoroista ja
toivon todellakin, että myöskin perussuomalaisten puoluejohto tekee saman. [Perussuoma-
laisten ryhmästä: Ei tee!]

Keskustelu päättyi.

Asian käsittely päättyi.
33


