















































DEM2E0C.tmp.xml


Pöytäkirjan asiakohta PTK 69/2016 vp
Pöytäkirjan asiakohta 

PTK 69/2016 vp

Täysistunto

Keskiviikko 15.6.2016 klo 13.59—21.01

7. Hallituksen esitys eduskunnalle laeiksi ulkomaalaislain ja eräiden siihen liittyvien lakien 
muuttamisesta

Hallituksen esitys HE 32/2016 vp
Valiokunnan mietintö LaVM 7/2016 vp

Ensimmäinen käsittely

Ensimmäinen varapuhemies Mauri Pekkarinen: Ensimmäiseen käsittelyyn esitellään
päiväjärjestyksen 7. asia. Käsittelyn pohjana on lakivaliokunnan mietintö LaVM 7/2016
vp. Nyt päätetään lakiehdotusten sisällöstä.

Keskustelu

17.42 Kari Tolvanen kok (esittelypuheenvuoro): Arvoisa herra puhemies! Tässä halli-
tuksen esityksessä ehdotetaan muutettavaksi ulkomaalaislakia ja eräitä muita siihen liitty-
viä lakeja.

Valiokunnan mietinnön mukaan hallituksen esityksen pääasiallisena tavoitteena on eri
tavoin tehostaa kansainvälistä suojelua koskevien asioiden käsittelyä ja hillitä käsittelyai-
kojen pidentymistä. Tavoitteen toteuttamiseksi ehdotetaan muun muassa valitusaikojen ly-
hentämistä, valitusasioiden säätämistä kiireelliseksi, tuomioistuinten kokoonpanosäännös-
ten joustavuuden lisäämistä sekä asiakirjaliikenteen nopeuttamista. Hallituksen esityksen
taustalla on kansainvälistä suojelua koskevien asioiden erittäin merkittävä kasvu. Kansain-
välistä suojelua hakevien määrän arvioidaan olevan korkea myös vuonna 2016. Lisäksi
useiden kansainvälistä suojelua Suomesta saaneiden henkilöiden oletetaan hakevan oles-
kelulupaa perhesiteen perusteella. Hallituksen esityksessä arvioidaan, ettei kyse ole pel-
kästään hetkellisestä muutoksesta aikaisempaan.

Asiamäärien huomattavan kasvun vuoksi työtilanne kansainvälisen suojelun antamista
koskevia valitusasioita käsittelevässä Helsingin hallinto-oikeudessa ja korkeimmassa hal-
linto-oikeudessa on poikkeuksellinen. Kyseisten tuomioistuinten samoin kuin julkisen oi-
keusavun voimavaroja on merkittävästi lisätty ja työskentelytapoja on kehitetty ja tehos-
tettu. Niiden lisäksi on kuitenkin tarpeen tehdä lainsäädäntömuutoksia asioiden joutuisan
käsittelyn turvaamiseksi.

Hallituksen esityksestä ilmenevistä syistä ja saamansa selvityksen valossa lakivaliokun-
ta pitää hallituksen esitystä tarpeellisena ja tarkoituksenmukaisena sekä puoltaa esitykseen
sisältyvien lakiehdotusten hyväksymistä seuraavin huomioin ja muutosehdotuksin:

Ensinnäkin käsitellään valitusaikojen lyhentämistä. Kansainvälistä suojelua koskevaan
Maahanmuuttoviraston päätökseen saa hakea muutosta valittamalla Helsingin hallinto-oi-
keuteen. Hallinto-oikeuden asiasta antamaan päätökseen saa vuorostaan hakea muutosta
valittamalla korkeimpaan hallinto-oikeuteen, jos korkein hallinto-oikeus antaa valituslu-
 Tarkistettu
4.0



Pöytäkirjan asiakohta PTK 69/2016 vp
van. Nyt ehdotetaan, että valitusaika hallinto-oikeudelle tehtävään valitukseen on turva-
paikkamenettelyssä ratkaistavissa kansainvälistä suojelua koskevissa asioissa 21 päivää ja
korkeimmalle hallinto-oikeudelle 14 päivää päätöksen tiedoksisaannista. Lisäksi ehdote-
taan, että tällaiset valitukset on käsiteltävä kiireellisinä.

Lakivaliokunta toteaa, että kansainvälistä suojelua koskevien asioiden käsittely muo-
dostuu eri vaiheista ja valitusaika on yksi osa tästä kokonaisuudesta. Turvapaikkahake-
muksen käsittely- ja päätöksentekomenettelyyn Maahanmuuttovirastossa kuluu noin 9
kuukautta. Varsinaisissa kansainvälistä suojelua koskevissa valitusasioissa keskimääräi-
nen käsittelyaika Helsingin hallinto-oikeudessa on puolestaan 5 kuukautta nykyisin. Myös
korkeimmassa hallinto-oikeudessa käsittelyaika on nykyisin noin 5 kuukautta. Ottaen huo-
mioon, että kummassakin tuomioistuimessa noudatetaan lisäksi 30 päivän valitusaikaa,
asian tuomioistuinkäsittely voi näin ollen viedä yhteensä yli vuoden. Lakivaliokunta kat-
soo, että tämä on varsin pitkä aika. Ottaen huomioon turvapaikka-asioiden huomattavan
kasvun riskinä on, että ilman lisätoimenpiteitä asioiden käsittelyajat tuomioistuimessa vie-
lä tästä pitenevät. Tämä olisi ongelmallista hakijoiden oikeusturvan kannalta.

Lakivaliokunta on pyytänyt oikeusministeriöltä tietoa esitykseen sisältyvien ehdotusten
vaikutuksista tuomioistuinkäsittelyn ja koko prosessin tehostumiseen. Oikeusministeriön
mukaan tarkkaa arviota tehostumisesta ei ole mahdollista tehdä, mutta eri ehdotusten arvi-
oidaan yhdessä muun muassa käytännön järjestelyjen kanssa tehostavan tuottavuutta noin
20 prosentilla. Lisäksi arvioidaan, että muutoksenhakumenettelyyn Helsingin hallinto-oi-
keudessa ja korkeimmassa hallinto-oikeudessa kuluva aika ehdotusten myötä lyhenee rei-
lusta vuodesta 10 kuukauteen.

Lakivaliokunta katsoo, että esityksen taustalla oleva laaja maahanmuutto ja sen aiheut-
tama poikkeuksellinen työtilanne viranomaisissa edellyttävät lainsäädäntömuutostoimen-
piteitä, jotta kansainvälistä suojelua koskevat asiat voidaan käsitellä joutuisasti ja sujuvas-
ti. Asian joutuisa käsittely kuuluu oikeusturvan takeisiin.

Edellä olevan perusteella ja saamansa selvityksen perusteella lakivaliokunta puoltaa va-
litusaikojen lyhentämistä esitetyllä tavalla.

Kansainvälistä suojelua koskevien valitusasioiden käsittely on nykyisin keskitetty Hel-
singin hallinto-oikeuteen. Oikeusministeriön asettama työryhmä ehdottaa vastikään val-
mistuneessa mietinnössään, että kyseisten asioiden käsittely tulisi hajauttaa Helsingin hal-
linto-oikeuden lisäksi kahteen tai kolmeen muuhun hallinto-oikeuteen. Asioiden käsitte-
lyn hajauttaminen voi valiokunnan näkemyksen mukaan helpottaa nykyistä poikkeuksel-
lista tilannetta Helsingin hallinto-oikeudessa, minkä vuoksi valiokunta kiirehtii tämän
asian jatkovalmistelua.

Sitten käsitellään kansainvälistä suojelua hakevien oikeusavun rajaamista. Esityksessä
ehdotetaan muutettavaksi ulkomaalaislain 9 §:n 2 momenttia siten, että oikeusapuun kuu-
luu avustajan läsnäolo turvapaikkapuhuttelussa vain, jos se on erityisistä painavista syistä
tarpeen. Samalla momentista poistetaan erityissäännös, jonka mukaan hallintoasiaa käsi-
teltäessä ulkomaalaiselle määrättynä avustajana voi toimia myös muu lakimieskoulutuk-
sen saanut henkilö kuin julkinen avustaja.

Avustajien kelpoisuusvaatimusten täsmentämisellä ja avustajan läsnäolon rajaamisella
turvapaikkapuhuttelussa vain aidosti tarpeellisiin tilanteisiin tavoitellaan ensisijaisesti
koko prosessin selkeyttä ja sujuvuutta, ei niinkään kustannussäästöjä. Saadun selvityksen
mukaan alalla on myös toimijoita, jotka eivät kuulu valvonnan piiriin eivätkä noudata yh-
teisiä lakimieseettisiä periaatteita tai hyvää asianajotapaa. Ehdotetulla muutoksella puutu-
2



Pöytäkirjan asiakohta PTK 69/2016 vp
taan muun muassa tästä johtuviin lieveilmiöihin. Hyvää asianajotapaa noudattavat avusta-
jat menevät esimerkiksi puhutteluun mukaan nykyisinkin pääosin vain silloin, kun siihen
on hakijan tilanteesta johtuvia painavia syitä. Lakivaliokunta pitää ehdotettuja muutoksia
lähtökohtaisesti perusteltuina.

Lakivaliokunta kiinnittää huomiota myös siihen, että jo aikaisemmin hyväksytyn oike-
usapu- ja edunvalvontapiirejä koskevan lainsäädäntöuudistuksen myötä mahdollisuudet
oikeusavun toteuttamiseen ostopalveluin laajenevat. Uudistuksen tarkoitus on ollut erityi-
sesti riittävien ja asianmukaisten oikeusapupalveluiden tarjoamisen mahdollistaminen
kansainvälisen suojelun hakijoille.

Perustuslakivaliokunta on esityksestä antamassaan lausunnossa arvioinut ehdotettua ul-
komaalaislain 9 §:n 2 momentin säännöstä ja oikeusavun rajaamista turvapaikkapuhutte-
lussa vain erityisen painaviin syihin. Perustuslakivaliokunta katsoo lausunnossaan muun
muassa, että Suomessa ilman huoltajaa olevan alaikäisen turvapaikanhakijan oikeusapu tu-
lee saada kattavasti myös turvapaikkapuhuttelussa. Sen vuoksi lakivaliokunta ehdottaa
tuohon mainittuun pykälään muutosta. Perustuslakivaliokunnan tavoin lakivaliokunta pai-
nottaa, että turvapaikanhakijan ikä on määriteltävä asianmukaisesti hallintomenettelyssä.

Sitten vielä lyhyesti säilöön ottamista koskevan asian käsittely uudelleen käräjäoikeu-
dessa. Ulkomaalaislain 121 §:n mukaan ulkomaalainen voidaan tietyin edellytyksin ottaa
turvaamistoimena säilöön. Tällaisia ovat muun muassa henkilöllisyyden selvittäminen,
ammattimaisen rikollisen maasta poistaminen taikka kielteisen turvapaikkapäätöksen tai
muun kielteisen oleskelulupapäätöksen saaneen maasta poistaminen. Päätöksen asiasta te-
kee poliisissa pidättämiseen oikeutettu virkamies, ja asia saatetaan käräjäoikeuden ratkais-
tavaksi. Asia on otettava uudelleen tutkittavaksi aina viimeistään kahden viikon kuluttua
päätöksestä, jolla käräjäoikeus on määrännyt säilöön otetun pidettäväksi edelleen säilössä
asianomaisessa sijoituspaikassa.

Nyt hallituksen esityksessä ehdotetaan, että säilöön ottamisen uudelleenkäsittely tapah-
tuu jatkossa säilöön otetun pyynnöstä. Asia on käsiteltävä viimeistään neljän vuorokauden
kuluessa pyynnön esittämisestä. Lakivaliokunta pitää tarkoituksenmukaisena ja perustel-
tuna, että sekä säilöön ottamista koskevan asian että vangitsemisasian uudelleenkäsittelys-
sä noudatetaan samaa menettelyä. Valiokunta pitää ehdotusta myös tarpeellisena, koska
säilöönoton uudelleenkäsittelyt aiheuttavat käräjäoikeuksille runsaasti työtä. Muutos mah-
dollistaa siten käräjäoikeuksien voimavarojen kohdentamisen nykyistä tarkoituksenmu-
kaisemmin. Niin ikään voidaan arvioida, että muutoksella on myönteistä vaikutusta myös
ulkomaalaisille säilöön otetuille, sillä pakolliset kahden viikon välein pidettävät käsittelyt
ovat saadun selvityksen mukaan aiheuttaneet turhautumista myös heidän keskuudessaan.

Arvoisa herra puhemies! Tässä olivat pääkohdat tästä lakivaliokunnan laajahkosta mie-
tinnöstä. Tämä mietintö ei ollut yksimielinen, ja siitä varmaan kuulemme kohta lisää.

17.53 Timo Heinonen kok: Arvoisa herra puhemies! Valiokunnan puheenjohtaja, edusta-
ja Tolvanen kävi varsin laajasti tämän läpi, ja näitä asioita on nyt eduskunnassa käsitelty
poikkeuksellisen paljon, ja tietysti tilannekin on poikkeuksellinen.

Turvapaikanhakijamäärät ovat suuria, ja tässä esityksessä varsin perustellusti nyt tuo-
daan sellaisia toimia, että käsittely nopeutuisi. Se on varmasti inhimillistä myös näiden ha-
kijoiden kannalta, että ajat eivät olisi niin pitkiä kuin ne ovat tähän asti olleet. Eli ensin on
tuon luvan käsittely, ja sitten epävarmuus jatkuu vielä hyvin pitkään näiden valitusten kä-
sittelyjen aikana. On perusteltua, että ratkaisut saadaan nopeammin ja ihmiset pääsevät
3



Pöytäkirjan asiakohta PTK 69/2016 vp
näin elämässä eteenpäin. Eli kyse on valitusajoista, valituslupakysymyksistä, ja on myös
tämä esitys, missä edelleen tuodaan muutoksia tähän kokoonpanoon, jossa kahdella jäse-
nellä voitaisiin enempi näitä asioita käsitellä. Esityksessä ehdotetaan tarkistettavaksi myös
sääntelyä korkeimman hallinto-oikeuden ratkaisukokoonpanosta, ja nämä ovat varsin pe-
rusteltuja tällaisessa poikkeuksellisessa tilanteessa. Minun mielestäni on inhimillistä, että
nämä ratkaisut saadaan tehtyä nopeammin myös itse hakijoidenkin näkökulmasta.

17.54 Emma Kari vihr: Arvoisa puhemies! Meillä on nyt käsittelyssä esitys, joka on osa
sitä politiikkaa, jossa haavoittuvassa asemassa olevien ihmisten perustavanlaatuisia ihmis-
oikeuksia heikennetään. Turvapaikanhakijoiden oikeutta oikeusapuun rajataan ilman, että
mitään todellista selvitystä tämän asian ihmisoikeusvaikutuksista on tehty. Tätä ei ole sel-
vitetty, koska tätä ei haluta selvittää. (Ben Zyskowiczin välihuuto) Alun perin hallitus esit-
ti oikeusavun rajaamista jopa yksin sotaa paenneilta lapsilta. Lasten erityisen haavoittuvaa
asemaa ei alun perin huomioitu esityksessä mitenkään. Kun lasten aseman heikentyminen
todettiin täysin perustuslain ja lasten oikeuksien vastaiseksi, hallituspuolueet joutuivat on-
neksi siinä asiassa perääntymään — ja se on sitten oikeastaan niitä ainoita hyviä asioita,
joita tässä esityksessä on. Hallituksen toimesta luodaan nyt suomalaiselle yhteiskunnalle
täysin vierasta, eriarvoistavaa oikeusjärjestelmää.

Arvoisa puhemies! Hallitus väittää, että tämän esityksen tavoitteena on nopeuttaa vali-
tusten käsittelyä. Tämä on hyvä tavoite, ja tämän me kaikki jaamme. Kuitenkin asiantun-
tijakuulemisissa meille kävi hyvin selväksi, että näin ei tule käymään. Helsingin hallinto-
oikeus, joka on varmasti tämän asian paras asiantuntija, totesi, että tämä esitys päinvastoin
tulee todennäköisesti pidentämään näitä prosesseja. Kun turvapaikanhakijalla ei ole ratkai-
sevassa vaiheessa oikeutta oikeusapuun, hallinto-oikeus joutuu yhä useammin kumoa-
maan aikaisemmin tehtyjä päätöksiä ja palauttamaan niitä uudelleen käsittelyyn. Ja myös
se, että valitusaikaa tässä kohtaa lyhennetään, johti Helsingin hallinto-oikeuden mukaan
hätäisesti valmisteltuihin valituksiin, mikä ei nopeuta käsittelyitä, vaan se hidastaa niitä.
Eli kaikilta näiltä perusteilta, joita tälle annetaan, lähti kyllä asiantuntijakuulemisissa poh-
ja.

Arvoisa puhemies! Kansainvälistä suojelua hakevilla ihmisillä on erityisen suuri oikeus-
turvan tarve. Monet näistä ihmisistä pakenevat vainoa, väkivaltaa, kidutusta tai jopa var-
maa kuolemaa. Nämä ihmiset ovat paenneet jotain sellaista, jota me emme voi koskaan
täällä ymmärtääkään. Ja silti turvapaikkapuhutteluun saisi tämän hallituksen esityksen hy-
väksymisen jälkeen oikeusapua jatkossa vain erityisen painavasta syystä. Hallitus ei kui-
tenkaan tässä esityksessä missään vaiheessa kerro, miten tai missä vaiheessa tämä syy sel-
vitetään, koska todellisuudessa se jää oikeastaan aika usein selvittämättä.

Arvoisa puhemies! Tätä esitystä on kritisoinut korkein hallinto-oikeus, sitä on kritisoi-
nut oikeuskansleri, sitä ovat kritisoineet Asianajajaliitto, Helsingin hallinto-oikeus, YK:n
pakolaisjärjestö, sitä on kritisoinut yhdenvertaisuusvaltuutettu, sitä ovat kritisoineet Am-
nesty, Pakolaisneuvonta ja niin edelleen ja niin edelleen ja niin edelleen. Asiantuntijakuu-
lemiset olivat aika lailla jäätävää kuultavaa. Mutta kuitenkaan ketään näistä ei haluta kuul-
la.

Meillä on tässä käsittelyssä huonosti valmisteltu esitys, jonka perusteet eivät kyllä kestä
kauhean tarkkaa tarkastelua. Tämä esitys ei nopeuta käsittelyjä, tämä hidastaa niitä. Tämä
esitys heikentää kaikista haavoittuvimmassa asemassa olevien ihmisten oikeusturvaa, ja se
vaarantaa oikeuden toteutumisen. Keskellä historiallista humanitääristä kriisiä, jossa yhä
4



Pöytäkirjan asiakohta PTK 69/2016 vp
useampi ihminen on vaarassa, pakenevien ihmisten oikeusturvaa heikennetään. Ja kun
tämä esitys yhdistetään vielä siihen, että sotaa ja vainoa pakenevilta ihmisiltä viedään hal-
lituksen toimesta oikeus perheeseen ja humanitäärinen suojelu lakkautettiin, on meillä
koossa kyllä aika häpeällinen paketti, jossa lyödään niitä ihmisiä, jotka ovat kaikista hei-
koimmilla.

Jos uskoo oikeusvaltioon ja siihen, että ihmiset ovat aidosti yhdenvertaisia, tätä esitystä
ei voi kannattaa. Sen takia olen esittänyt näitten esitysten hylkäämistä lakivaliokunnassa,
ja tulen tekemään niin myös eduskunnassa.

17.59 Ville Niinistö vihr: Arvoisa puhemies! Siinä pakolaiskriisissä, mitä tällä hetkellä
maailmalla koetaan, kärsijöinä ovat ne, jotka joutuvat kokemaan sotaa ja vainoa omissa ko-
timaissaan. Pakolaiskriisissä mitataan myös se, miten sivistysvaltio ja oikeusvaltio auttaa
niitä ihmisiä, jotka täältä meiltä turvaa hakevat. Siitä näkökulmasta se reaktio, miten halli-
tus on päättänyt toimia tässä yhteydessä, ei ole kyllä kunniaksi Suomelle eikä meidän si-
vistysvaltio- ja oikeusvaltioperinteelle.

Tämä lakiesitys on osa kokonaisuutta, jossa hallitus varsin yksipuolisesti kiristää turva-
paikanhakijoiden oikeuksia arvioimatta edes sitä, ovatko nämä oikeusvaltion toimien kan-
nalta tehokkaita vai tuleeko niistä pikemminkin oikeusvaltion kannalta myös prosessiin hi-
dasteita. Se taustalla oleva ajattelutapa tuntuu vain olevan se, että kiusataan prosessissa
olevien ihmisten asemaa, jolloin annetaan mielikuva joillekin äänestäjäryhmille, että nyt
on tehty jotain. Se ei ole oikeusvaltiolle kunniaksi, ja toivon, että hallituspuolueet tuijotta-
vat itseään peilistä tarkkaan, että miksi ovat tähän päättäneet mennä mukaan. Tässä vastuu
on kaikilla kolmella hallituspuolueella ja myös erityisesti asioita esittelevillä ministereillä,
ministeri Lindströmin ja ministeri Orpon tonteillahan näitä esityksiä lähinnä on tehty.

Tämä käsillä oleva esitys oli myös perustuslakivaliokunnan käsittelyssä, jossa meidän-
kin — siellä jäsenenä itse olen — kuulemat asiantuntijat hyvin yksimielisesti osoittivat esi-
tyksen ongelmat. Oikeusistuimet kokevat, että tämä voi itse asiassa vain lisätä valitusten
määrää ja heikentää myös valitusten tasoa, kun valitusajan kestoa lyhennetään, ja johtaa
prosessin laadun heikkenemiseen ja käsittelyaikojen pitenemiseen.

Sitten kysymys siitä, että oikeusapua turvapaikkapuhuttelussa rajoitetaan — sille ei ole
oikeusturvan näkökulmasta perusteita, että tällainen muutos sallitaan, eikä se myöskään
tuo prosessin kannalta säästöjä. Perustuslakivaliokunnan kanta oli, että se heikentää oike-
usturvaa, ja se, että me heikennämme kaikkein hädänalaisimpien ihmisten oikeusturvaa
tässä tilanteessa, on hyvin, hyvin kyseenalaista. Sen lisäksi perustuslakivaliokunta totesi,
että on suorastaan perustuslain vastaista se, että lapsilta, jotka ovat kaikkein eniten hädän-
alaisia eivätkä tässä menettelyssä kykene ja pysty puolustamaan itseään, tämä oikeusapu
puhuttelumenettelyssä poistuisi. Näiltä osin valiokunta on tietysti tehnyt ne muutokset, jot-
ka perustuslakivaliokunta on edellyttänyt, mutta mitään muita perustuslakivaliokunnan hy-
vin vakavia huomioita ei ole päätöksen muotoilussa otettu huomioon.

Tässä minä jälleen toivon, että asianomainen vastuuvaliokunta ja hallituspuolueet pun-
nitsevat sitä, onko järkevää viedä läpi lakiesitystä, joka ei edes toteuta sitä tavoitetta, mitä
se sanoo tavoittelevansa. Lakiesityksen varsinainen julkilausuttu tavoite on siis nopeuttaa
prosesseja oikeusturvan siitä vaarantumatta, ja asiantuntijoiden näkemys on se, että oike-
usprosessi ei nopeudu vaan voi pikemminkin hidastua ja oikeusturva vaarantuu. Jos tämä
on hyvin yksimielinen asiantuntijoiden näkemys, lähes kaikki asiantuntijat ovat tätä miel-
tä, niin miksi tarttua kiinni tähän esitykseen? No, varmasti hallituspuolueilla on ollut po-
5



Pöytäkirjan asiakohta PTK 69/2016 vp
liittisia paineita, että halutaan näyttää, että ollaan tiukkoina. Mutta jälleen, miksi ollaan
tiukkoina, kun tässä maassa pitäisi puolustaa oikeusvaltiota? Eikö juuri vaikeina aikoina
punnita sitä, miten me puolustamme niitä arvoja, jotka ovat meille kaikkein tärkeimpiä?
Jos niitten arvojen puolustaminen on myös oikeusvaltion tehokkuuden ja taloudellisenkin
tehokkuuden näkökulmasta oikea valinta, niin miksi sitten vain jonkun poliittisten pistei-
den keräilyn ja show’n luomisen takia tehdään muutoksia, jotka heikentävät ihmisten oi-
keusturvaa? Minusta on hyvin, hyvin vakavasta asiasta kysymys siinä, että tämä lakiesitys
menee läpi, ja vetoan, että hallituspuolueiden kansanedustajat vielä tätä asiaa tarkkaan sy-
dämissään punnitsevat.

Sen lisäksi eduskunnassa on tietysti toinen lakiesitys, ja siinä rajoitetaan perheenyhdis-
tämisen oikeutta, ja siinä suuri muutos on se, että myös ne perheet, jotka on perustettu en-
nen Suomeen tuloa, tulisivat tulorajojen piiriin, ja näin ollen käytännössä tehtäisiin myös
perheenyhdistäminen mahdottomaksi pakolaisille.

Ja on sekin kysymys, että yhdistettynä nämä lakiehdotukset edustavat hyvin pakolais-
vastaista asenneilmapiiriä. Minä toivon, että hallituspuolueet miettivät tätä kokonaisuutta:
onko tämä sellainen Suomi, jonka takana te seisotte, ja miksi te olette heikentämässä mei-
dän oikeusvaltion aivan perimmäisiä periaatteita siitä, että kaikille taataan ihmisarvoinen
kohtelu ja mahdollisimman hyvä oikeusturva oikeusprosesseissa. Ja myös meidän kansain-
väliset velvoitteemme ja kansainväliset sopimukset pitäisi huomioida, kun puhutaan pako-
laisten oikeuksista ja lasten oikeuksista, YK:n lasten oikeuksien sopimuksesta — mie-
luummin perusoikeus myönteisellä tavalla kuin perusoikeuksien kannalta aivan minimaa-
lisella tavalla.

Tämä on asia, mihin haluan tuoda myös perustuslakivaliokunnan jäsenenä näkemykse-
ni esille: Suomessa on valitettavasti kovaa painetta hallituksen esityksien myötä siihen
suuntaan, että kun me olemme 2000-luvun alusta saakka, perustuslakiuudistuksen jälkeen,
tulkinneet perusoikeusmyönteisesti meidän perustuslakiamme, niin nyt hallitus pyrkii tois-
tuvasti useilla esityksillään menemään siitä yli, missä rima on matalin. Esitysten laatu on
usein keskinkertainen, ja sitten kokeillaan niitä rajoja, kuinka paljon ihmisten oikeuksia
perustuslain rajojen puitteissa saa rajoittaa. Välillä sitten näitä muutoksia myös joudutaan
eduskunnassa sen takia tekemään. Perustuslaki ei ole tarkoitettu jonkinlaiseksi aivan mini-
maaliseksi rajaksi, joka takaa oikeudet, minkä jälkeen kaikki muut sen päälle menevät oi-
keudet pyritään sitten ottamaan pois ihmisiltä, vaan sen päälle pitäisi myös huomioida po-
liittisen vastuun piirissä se, mitä on ihmisarvoinen kohtelu, miten oikeusvaltio toimii par-
haimmalla mahdollisella tavalla ja mikä on hyvä maa. Eli hallituspuolueille toivon vielä it-
setutkiskelua tämän asian käsittelyssä tässä salissa.

18.06 Eva Biaudet r: Arvoisa puhemies! Tämä hallituksen esitys on mielestäni hyvä esi-
merkki sellaisesta mielikuvapolitiikasta, jossa keksitään perustelut tai ehkä esitetään pe-
rustelut ja sitten itse asiassa sisältö on jotain aivan muuta. Perustelut, jotka liittyvät asioi-
den joutuisampaan käsittelyyn turvapaikanhakijoiden prosesseissa, ovat varmasti kaikille
mieleisiä, mutta kuten tässä on edustaja Karin ja edustaja Niinistön suusta kuultu ja laki-
valiokunnan jäsenenä voin sen sanoa, ketkään asiantuntijoista eivät voineet todeta, että
tämä käsittelyaika tästä lyhenee. On mielenkiintoista, että halutaan nimenomaan puuttua
tuomioistuimen käsittelyaikoihin ja valitusaikoihin sen sijaan, että pohdittaisiin ehkä sit-
ten hallinnon käsittelyaikoja, jotka muodostavat suurimman osan tästä ajasta. Jo nykyisin
on mahdollista — tuli monta esimerkkiä siitä — käsitellä nopeammin, myöskin nykyisen
6



Pöytäkirjan asiakohta PTK 69/2016 vp
lainsäädännön aikana, näitä asioita. Niin kuin tässä valiokunnan puheenjohtaja sanoi, ei
edes oikeusministeriö pystynyt osoittamaan, miten tämä toisi joutuisuutta näihin käsittely-
aikoihin, he vain arvioivat sen näin.

Toinen merkittävä peruste oli, että on olemassa niin paljon juristeja, jotka niin härskisti
käyttävät ihmisiä hyväkseen, että pitää muuttaa lakia. Mielestäni se oli kyllä aika mielen-
kiintoinen väite, joka tosin ei ehkä nyt sitten niin selvästi näistä papereista tule esille. Mut-
ta tuntuu siltä, että tässä nyt mennään hyvin takakautta asioiden korjaamiseen.

Kansallista suojaa hakevassa asiassa on, kuten on sanottu, kysymys perustavaa laatua
olevien perus- ja ihmisoikeuksien turvaamisesta, ja väärällä ratkaisulla voi olla tosi kauas-
kantoiset seuraukset hakijoille. Tämä kansallista suojaa koskeva lainsäädäntö on tietenkin
aina monimutkaista, ja voi vain kuvitella, millaiselta se tuntuu hakijasta, joka ei tunne mei-
dän oikeusjärjestelmää, saatikka sitten oikeuskäytäntöä. Hakijoiden joukossa on myös
ehkä harvinaisen paljon sellaisia henkilöitä, jotka ovat erityisen haavoittuvassa asemassa
eri syistä, eikä kaikkien haavoittuvaisuutta ole mahdollista tunnistaa jo siinä vaiheessa. Siis
se tarkoittaa sitä, että näillä hakijoilla on ihan ilmiselvästi korostunut oikeusturvan tarve.
Mielestäni siinäkin mielessä hallituksen esitys on epäsivistyneisyydessään jollain tavalla
historiallinen. Kysymyshän nyt ei ole maahanmuuttokriittisen politiikan turvaamisesta,
kuten ehkä joku luulee, vaan nimenomaan meidän oikeusvaltion purkamisesta. Ei missään
maailman maassa, missä oikeusvaltio on jollain tavalla epäonnistunut, yhdellä päätöksellä
ole sitä purettu, vaan se tapahtuu bit by bit, pieni pala kerrallaan, ja tässä on mielestäni sel-
keästi kysymys siitä, että ei kunnioiteta meidän oikeusvaltion perusasioita.

Oikeusavun säätäminen julkisten oikeusavustajien tehtäväksi ei ole myöskään yhden-
mukainen ehdotuksen tavoitteiden kanssa, koska tähän asti oikeusapua ovat antaneet myös
yksityiset avustajat ja varsinkin sellaiset, jotka ovat erikoistuneet näihin kysymyksiin.
Kiinteiden palkkioiden määrääminen vähentää myös yksityisten avustajien mahdollisuuk-
sia avustaa turvapaikka-asioissa ja myös muissa tuomioistuinvaiheissa, koska ne määritel-
lään hyvän asianajotavan edellyttämään työmäärään nähden kohtuuttoman pieniksi. Ne,
jotka varsinaisesti olisivat suurimman hädän edessä, tarvitsevat enemmän apua, ja tällä ta-
valla oikeusapu kohdistuu ehkä sellaisille, jotka tarvitsevat vähemmän apua.

Esityksessä todetaan, että olosuhteiden ja tosiseikkojen selvittäminen tapahtuu pääosin
hallintoviranomaisten turvapaikkapuhuttelussa, mutta oikeusturvan tarve on suurimmil-
laan ehkä juuri silloin. Tähän nähden oikeusapulain perusteella määrätyn avustajan rajaa-
minen pois juuri turvapaikkapuhuttelusta muodostaa mielestäni merkittävän oikeusturva-
riskin. Mikäli näiden turvapaikanhakijoiden oikeutta oikeusapuun kiristetään, on hyvin to-
dennäköistä, että ihmiskaupan uhrin tunnistaminen heikkenee entisestään. Vastaanottokes-
kusten työntekijöiden ohella asiantuntevat ja kokeneet oikeusavustajat ovat olleet todella
merkittävässä roolissa ihmiskauppaan viittaavien indikaattorien havaitsemisessa ja ovat
olleet esittämässä ja ohjaamassa uhreja auttamisjärjestelmään.

Määräaikojen lyhentämiseen on tässä kiinnitetty huomiota moneen kertaan, ja asiantun-
tijakuulemisissa ei ole vahvistunut käsitys, että esitys lyhentää aikoja, päinvastoin, ja tuo-
mioistuimet ovat olleet erittäin huolestuneita tästä kysymyksestä.

Lasten asema on vielä asia, jota on todellakin vähän hallituksen esityksessä otettu esille,
ei juuri lainkaan, ja sekin kyllä kertoo siitä, että tässä ei ole pyritty ottamaan huomioon ih-
misten oikeusturvaa riittävästi. 

Tulen siksi kannattamaan hylkäysesitystä, jonka edustaja Kari tulee tekemään myöhem-
min tässä käsittelyssä.
7



Pöytäkirjan asiakohta PTK 69/2016 vp
18.12 Ville Tavio ps: Arvoisa rouva puhemies! Kun turvapaikkajärjestelmää luotiin, ei
osattu ennakoida nykyistä siirtolaiskriisiä. Ei osattu ennakoida, että turvapaikanhakijat
ruuhkauttavat hallinto-oikeusjärjestelmän ja aiheuttavat veronmaksajille mammuttimaisia
kustannuksia muun muassa valtion varoista turvapaikanhakijoille tarjottavina asianajoapu-
kustannuksina. Ei osattu ennakoida, että turvapaikkapäätöksenteko menee niin hitaasti,
että laittomasti tulleet siirtolaiset ehtivät elää sosiaalitukien varassa vuositolkulla, ennen
kuin kielteinen päätös saadaan aikaiseksi. (Ville Niinistön välihuuto)

Kansallisia järjestelmiämme täytyy siis muuttaa. Perussuomalaiset ovat ryhtyneet toi-
miin. Tämä esitys supistaa huomattavasti turvapaikanhakijan oikeutta maksuttomaan oike-
usapuun eli valtion varoista maksettavaan asianajoneuvontaan ja -avustukseen. Maksuton-
ta asianajoapua tarjoavat oikeusaputoimistot ja yksityiset asianajajat ja lakiasiaintoimistot.
Turvapaikanhakijoiden ilmestyminen on ollut monille asianajoalan toimijoille oikea jätti-
potti. Valtio maksaa turvapaikanhakijoita avustaville juristeille yli 60 miljoonaa euroa
vuodessa — miettikää, yli 60 miljoonaa euroa. Muutamat vain ulkomaalaisasioihin suun-
tautuneet lakitoimistot, jotka avustavat turvapaikanhakijoita, ovat yksistään tienanneet val-
tion kassasta itselleen miljoonia. (Juho Eerola: Ihmiskauppaa! — Eva Biaudet’n välihuu-
to) Valtion tuhlaamiseen turvapaikanhakijoiden lakineuvontaan on saatava tolkkua, ja täl-
lä esityksellä sitä saadaan. Käsillä oleva uudistus tuo säästöä sekä tehostaa ja nopeuttaa tur-
vapaikka-asioiden käsittelyä. Käsillä on yksi niistä konkreettisista toimenpiteistä, joilla
hallitus reagoi siirtolaiskriisiin.

Kansainvälistä suojelua käsiteltäessä annettavaa oikeusapua rajoitetaan nyt siten, että
valtion varoista annettavaan oikeusapuun ei enää lähtökohtaisesti kuulu avustajan läsnä-
olo turvapaikkapuhuttelussa. Myös oikeusavun palkkiomääriä pienennetään huomattavas-
ti. Nämä toimet pienentävät valtion varoista tarjottavia turvapaikanhakijoiden asianajoku-
luja huomattavasti, eli tästä tulee valtiolle säästöä. Myönnän, että turvapaikanhakijoiden
oikeusturvan rajoittaminen ei ollut lakivaliokunnalle oikeudellisesti helppo asia. Oikeus-
turva eli oikeudenmukaisen oikeudenkäynnin varmistaminen on todella tärkeä asia. Siihen
turvattuihin resursseihin ei voi tehdä ilman päteviä perusteita supistuksia. Tässä asiassa pe-
rustelut ovat kuitenkin olemassa ja ne ovat hyväksyttävät. Turvapaikanhakijoiden oikeus-
avun määrä on noussut kerrassaan kohtuuttomaksi, ja nyt siihen tehdään selvä muutos.

Arvoisa puhemies! Saapuvien siirtolaisten massiivinen määrä on myös ruuhkauttanut
viranomaiset ja tehnyt valmiiksi jäykän turvapaikkaprosessin entistä hitaammaksi. Turva-
paikkahakemusten käsittelyyn ja päätöksentekoon menee Maahanmuuttovirastossa ny-
kyään noin 9 kuukautta. Kansainvälistä suojelua koskevissa valitusasioissa käsittelyaika
Helsingin hallinto-oikeudessa on keskimäärin 5 kuukautta samoin kuin korkeimmassa hal-
linto-oikeudessa. Lisäksi noissa tuomioistuimissa on 30 päivän valitusaika, joten yhteensä
tuomioistuinkäsittely voi viedä yli vuoden. Näin pitkä käsittelyaika on liikaa sekä myön-
teisen että kielteisen päätöksen saaneiden turvapaikanhakijoiden kannalta.

Pitkä turvapaikkahakemuksen käsittelyprosessi ei ole kansallisen edun mukainen, kos-
ka kielteisen päätöksen saaneet ehtivät olla pitkään Suomessa yhteiskunnan elätettävänä.
Suomalainen yhteiskunta ei peri laittomasti maahan tulleilta ulkomaalaisilta heidän saa-
miaan sosiaalitukia takaisin. Voisin vähän vastaavasti vaikka veistellä, että jos Suomen
kansalainen saa erehdyksessä liikaa vaikkapa eläkettä tai opintotukea, niin ne peritään kyl-
lä köyhimmältäkin kansalaiselta pois korkojen kera ja siinä voi olla myös petossyytehar-
kinta lähellä. Pitkä turvapaikkahakemuksen käsittely merkitsee myös, että niiden kieltei-
sen päätöksen saaneiden ulkomaalaisten, joilla ei ole oikeutta oleskella Suomessa, palaut-
8



Pöytäkirjan asiakohta PTK 69/2016 vp
taminen venyy. Toisin sanoen laittomien siirtolaisten oleskeluaika Suomessa venyy koh-
tuuttoman pitkäksi. En itse tosin ymmärrä sitäkään, miksi Suomeen ylipäänsä saa tulla ra-
jan yli ilman papereita kuka tahansa.

Lainmuutosten myötä kansainvälistä suojelua koskevat asiat käsitellään tuomioistuimis-
sa jatkossa kiireellisinä. Hallinto-oikeuteen ja korkeimpaan hallinto-oikeuteen tehtävien
kansainvälisen suojelun saamista koskevien valitusten muutoksenhakuaikaa lyhennetään.
Valitus Helsingin hallinto-oikeuteen on tehtävä 21 päivän ja korkeimpaan hallinto-oikeu-
teen 14 päivän kuluessa päätöksen tiedoksisaannista. Tällä esityksellä saamme säästöä,
kun hallinto-oikeuden päätösvaltaista kokoonpanoa muutetaan joustavampaan suuntaan.
Muutettujen pykälien myötä hallinto-oikeus on kaikissa ulkomaalaisvalitusasioissa pää-
tösvaltainen kahdenkin jäsenen kokoonpanolla, ellei ratkaistavana olevan kysymyksen laa-
tu edellytä kolmijäsenisen kokoonpanon käyttämistä.

18.20 Joona Räsänen sd: Arvoisa puhemies! Täytyy kyllä todeta, että edellisellä puhujal-
la oli varsin kylmä suhtautuminen ihmisiin. Jotenkin ymmärrän, että hallituspuolueissakin
kyllä näitä vaikeita asioita varmasti pitää hoitaa, mutta tuli sellainen vaikutelma, että ihan
kuin tämä olisi perussuomalaisista mukavaa, kun ihmisten elämää saadaan vaikeuttaa. Tätä
en kyllä ihan ymmärrä ja toivon, että ihan tällainen kieli ei täällä liiemmin vallitse.

Mutta sitten itse tähän hallituksen esitykseen. Varmaan jokainen on tässä salissa sitä
mieltä, että itse tavoite on kannatettava, että me näitä käsittelyaikoja prosessin eri vaiheis-
sa pystyisimme nopeuttamaan ja sitä kautta pystyisimme nopeammin tekemään sitten pää-
töksiä, ja tämä olisi sekä ihan koko yhteiskunnan etu että myös varsinkin näiden turvaa ha-
kevien etu, jotta heidän asiansa tulisi mahdollisimman nopeasti käsiteltyä.

Mutta sitten kun lähdetään katsomaan sitä, lyhentääkö tämä sitä käsittelyaikaa, niin kun
muistetaan kuitenkin tämä turvapaikkaprosessi, niin meidän käsittelyajathan koostuvat sii-
tä, että Maahanmuuttoviraston turvapaikkatutkinnassa ja siinä päätöksentekoprosessissa
keskimäärin menee 9 kuukautta ja sen jälkeen, jos siitä ihminen valittaa, meillä menee en-
sin alemmassa oikeusasteessa ehkä noin 5 kuukautta ja sitten korkeimmassa vielä jonkun
verran siitä lisää, ja tästä tulee tavallaan se kokonaisuus. Ja kun tätä prosessia nyt pitäisi ly-
hentää, niin silloin tulee miettiä, lyhentääkö esimerkiksi tätä 9:ää kuukautta, mikä on se pi-
sin aika, se, että me rajaamme valitusaikoja, (Eva Biaudet: Juuri näin!) tai lyhentääkö tätä
9:ää kuukautta se, että me poistamme oikeuden avustajalta osallistua siihen itse turvapaik-
katutkintaan elikkä siihen puhutteluun, minkä perusteella Maahanmuuttoviraston pitäisi se
päätös tehdä. Tämä on ehkä se suurin kysymys ainakin itselläni ja sosialidemokraattisella
ryhmällä, mitä hallitus tässä ei ole kyllä pohtinut. Jos oikeasti halutaan tätä prosessia no-
peuttaa, niin nyt ollaan kyllä kiinnitetty huomiota aivan vääriin asioihin. (Eva Biaudet: Hy-
vin sanottu!)

Tästä valitusajasta voi hyvin myös todeta sen, että kun mietitään tätä 5:nkin kuukauden
käsittelyaikaa oikeusasteessa, sitä, tuoko se, jos valitusaikaa muutamia päiviä vähenne-
tään, tässä isossa kuvassa juurikaan vaikutusta, niin — niin kuin Helsingin hallinto-oikeus
on todennut — ei tuo, mutta se on periaatteellisesti erittäin iso kysymys, kun me menem-
me puuttumaan jonkun oikeusturvaan. Tässä toivoisi, että hallituspuolueet todella osaisi-
vat tätä hieman toiselta kantilta nyt vielä harkita.

Varsinkin tämän valitusajan lyhentäminen on hankalaa siinäkin mielessä, niin kuin tääl-
lä on jo todettu, että sitten tulee paljon näitä niin kutsuttuja vähän heppoisempia valituksia,
mistä hallinto-oikeus sitten joutuu pyytämään täydennystä pidemmän päälle, jolloin se kä-
9



Pöytäkirjan asiakohta PTK 69/2016 vp
sittelyaika ei siitä juurikaan pienene, kun hakemuksia ja valituksia täydennetään sitten jäl-
keenpäin.

Toinen, oikeastaan isompi kysymys liittyy silloin myös tähän oikeusavun rajaamiseen.
Kun olemme ajatelleet, että nimenomaan hyvän oikeusprosessin näkökulmasta on kaikista
keskeisintä, että kuka ikinä valittaakaan sinne oikeusistuimeen, hänellä on parhaat mahdol-
liset tiedot siinä omassa valituksessaan ja se valitus on tehty sillä tavalla, että oikeuden on
helppo myös lähteä sitä käsittelemään. Tähän valitettavasti tarvitaan näitä avustajia. On
hyvä muistaa, että nämä turvapaikanhakijat eivät todellakaan osaa esimerkiksi kielellisiä
kysymyksiä. Heillä ei ole muita valmiuksia arvioida sitä heidän omaa valitustaan ja sen te-
kemistä, jolloin he joutuvatkin kääntymään sitten joka tapauksessa ulkopuolisen avun puo-
leen, ja tämän ulkopuolisen henkilön on todella vaikea lähteä tätä prosessia sitten setvi-
mään, jos hän ei ole paikalla ollut jo siinä vaiheessa, kun tämä prosessi on alkanut siellä
turvapaikkapuhuttelussa. Näin ollen voi hyvin myös todeta, että tältäkään osin tämä koko-
naisprosessin aika ei tule pienenemään.

Sitten on monia muita esityksiä, pienempiä esityksiä, mitä näissä lakiesityksissä on
myös mukana, joilla tähän yritetään puuttua. Niistä en ajatellut sen enempää sanoa. Totean
vain, että ne ovat suurin piirtein varmaan suhteessa siihen, mitä tällä tavoitellaan. Mutta
mitä tulee ehkä näihin kahteen keskeisimpään kysymykseen, tähän valitusaikojen lyhentä-
miseen ja toisaalta sitten tähän oikeusavun rajaamiseen, niin en kyllä usko, että ne tulevat
näitä kokonaisaikoja juurikaan vähentämään.

18.25 Suna Kymäläinen sd: Arvoisa rouva puhemies! Suomi on kansainvälisesti tunnet-
tu ihmisoikeuksien edistäjänä ja kehittyneen oikeusturvan maana. Ihmisoikeusperustai-
suus on lainsäädäntömme keskeisiä periaatteita. Nämä periaatteet ja lähtökohdat tulee säi-
lyttää. On varmistettava, ettei näissä muuttuvissa olosuhteissa yhdenkään turvapaikanha-
kijan oikeusturvaa loukata tai heikennetä.

Sosialidemokraatit ja kristilliset jättivät tätä hallituksen esitystä käsitellessään tuolla va-
liokunnassa omat muutosehdotukset esitykseen. Kiteytetysti: emme voi hyväksyä hallituk-
sen esityksen muotoista esitystä tällaisenaan ja näemme ongelmia valitusaikojen lyhentä-
misessä, oikeusavun rajaamisessa puhutteluvaiheessa, avustajien kelpoisuusvaatimusten
tiukentumisessa sekä säilöönoton osalta.

Arvoisa puhemies! Hallinto-oikeusprosessin nopeuttaminen kansainvälistä suojelua
koskevien asioiden osalta sinällään on kannatettava tavoite. Hallinto-oikeuksiin tehtävien
valitusten määräajan lyhentäminen ei kuitenkaan ole tässä kokonaisuutenaan perusteltu
keino. Kansainvälistä suojelua koskevissa asioissa valituksen tekemisen ei voida katsoa
lähtökohtaisesti olevan yksinkertaista, vaan kyse on monesti hyvin vaikeista ja monimut-
kaisista asioista. Erityisesti jos hakijalla ei prosessin aikaisemmissa vaiheissa ole ollut
avustajaa, on tälle jäätävä riittävä aika löytää pätevä avustaja ja avustettavalle riittävä aika
laatia valitus. Ottaen huomioon muun muassa kieliongelmat ja asiantuntevien avustajien
suuren juttumäärän nykyisessä pakolaistilanteessa on nykyistä 30 päivän valitusaikaakin
pidettävä varsin tiukkana. Valitusajan lyhentämisestä voisivat erityisesti kärsiä kaikkein
heikoimmassa asemassa olevat, kuten alaikäiset. Valitusajan lyhentäminen voisi myös joh-
taa hätäisesti ja puutteellisesti tehtyjen valitusten osuuden lisääntymiseen, mikä vastaavas-
ti lisäisi viivytyksiä prosessin myöhäisemmissä vaiheissa.

Puhemies! Oikeusavun rajaamisesta puhutteluvaiheessa: Kansainvälistä suojelua hake-
vat eivät yleensä tunne suomalaista viranomaismenettelyä eivätkä tiedä oikeuksiaan pro-
10



Pöytäkirjan asiakohta PTK 69/2016 vp
sessissa. Osa hakijoista ei ole luku- tai kirjoitustaitoisia. Yhteisen kielen puuttumisesta ja
kulttuurieroista syntyvät ongelmat aiheuttavat ilmeisiä väärinymmärryksen mahdollisuuk-
sia. Kotimaassaan viranomaisten vainon kohteeksi joutuneella ja esimerkiksi kidutuksen
uhrilla voi olla vaikeuksia toimia yksin suomalaistenkin viranomaisten kanssa. Tällaisissa
tilanteissa asiantuntevalla avustajalla on suuri rooli hakijan oikeusturvan toteutumisen var-
mistajana. Hallituksen esityksessäkin myönnetään, että tämä muutos ei nopeuttaisi hake-
musten käsittelyprosessia vaan saattaisi jopa hidastaa sitä. Avustajan puuttuminen puhut-
teluvaiheessa voi lisätä selvitystarvetta prosessin myöhemmissä vaiheissa. Hakija ei mo-
nesti tiedä, mitä kaikkea hänen pitää kuulemisvaiheessa tuoda esille ja mihin asioihin ve-
dota. Ammattitaitoinen avustaja paitsi on hyödyksi avustettavan oikeusturvan kannalta
myös edistää prosessin sujuvuutta ja varmistaa, että olennaiset asiat saadaan käytyä läpi
turvapaikkapuhuttelussa. Ei ole kenenkään etu, että puhuttelussa jää selvittämättä olennai-
sia asioita, jotka sitten mahdollisesti nousevat ensimmäisen kerran esiin valitusasteissa.

Hallituksen esityksessä ei tuoda esiin sellaisia taloudellisia tai prosessiekonomisia syi-
tä, jotka olisivat oikeassa suhteessa ehdotetun oikeusavun rajauksen aiheuttamiin oikeus-
turvariskeihin, oikeudelliseen epävarmuuteen ja riskeihin prosessin sujuvuudelle. Oikeut-
ta oikeusapuun kuulemisvaiheessa ei näin ole perusteltua rajoittaa nykyisestä, ja hallituk-
sen esitys tulisi näiltä osin hylätä.

Arvoisa puhemies! Avustajien kelpoisuuden tarkempi määrittely on sinällään kannatet-
tavaa. On perusteltua, että avustajina voivat toimia vain lakimiehet, jotka ovat ammatillis-
ten valvontajärjestelmien piirissä. Kuitenkin hallituksen esityksessä ehdotetussa muodos-
sa lakimuutos tarkoittaisi myös sitä, että kansainvälistä suojelua koskevan hakemuksen kä-
sittelyvaiheen oikeusapu keskitettäisiin oikeusaputoimistoihin. Yksityinen oikeusavustaja
voitaisiin määrätä avustajaksi vain valtion oikeusaputoimistoista annetun lain 10 §:ssä sää-
detyillä erityisillä perusteilla, kuten esimerkiksi siksi, että julkisilla oikeusavustajilla ei ole
työmäärän puolesta mahdollisuutta ottaa uusia avustettavia. Muutos poistaisi hakijalta
mahdollisuuden valita avustajansa ja johtaisi siihen, että ulkomaalaisasioiden hoitamiseen
erikoistuneet avustajat eivät enää pääsääntöisesti voisi avustaa asiakasta hallintoprosessis-
sa. Huomattava määrä ulkomaalaisasioita koskevaa juridista asiantuntemusta voisi jäädä
käyttämättä.

Puhemies! Säilöönoton osalta on todettava, että ehdotetun muutoksen ongelmallisuu-
teen on kiinnitetty huomiota useissa lausunnoissa. Eduskunnan oikeusasiamies on koros-
tanut lausunnossaan, että säilöön otetun ulkomaalaisen osalta säännöllisellä käsittelyllä py-
ritään turvaamaan jokaisen oikeus henkilökohtaiseen vapauteen ja turvallisuuteen sekä se,
että kenenkään vapautta ei riistetä mielivaltaisesti. Säännönmukainen vapaudenriiston
kontrolli on erityisen tärkeää niille säilössä oleville ulkomaalaisille, jotka ovat kielitaidot-
tomia eivätkä tunne Suomen lain heille tarjoamia oikeuksia. Vapautensa menettäneet ovat
aina tietyllä tavalla haavoittuvassa asemassa, ja säilöön otetut ulkomaalaiset, jotka menet-
tävät vapautensa ainoastaan hallinnollisista syistä, tarvitsevat erityisiä oikeusturvatakeita.

Toteutuessaan ehdotettu muutos heikentäisi säilöön otettujen oikeusturvaa. Oikeuskä-
sittely, joka toteutuisi ainoastaan säilöön otetun pyynnöstä, edellyttäisi säilöön otetulta ak-
tiivisuutta ja tietoa menettelystä ja omista oikeuksistaan. Oikeusasiamiehen säilöönottoyk-
sikköihin tekemien tarkastushavaintojen mukaan säilössä olevat ulkomaalaiset ovat usein
tietämättömiä omasta oikeudellisesta tilanteestaan, säilöönoton perusteista tai esimerkiksi
siitä, kuinka kauan säilöönotto tulee jatkumaan. Esityksessä ei millään tavalla kerrota, mil-
11



Pöytäkirjan asiakohta PTK 69/2016 vp
lä tavoin tiedonsaantioikeus turvattaisiin. Näin ollen esitys tulisi hylätä. Tulemme esittä-
mään sosialidemokraattien ja kristillisdemokraattien pykäläehdotukset käsittelyssä.

Vielä lopuksi haluan sanoa, että on aiheellista, että meillä jokainen tässä talossa oleva
kantaa huolta siitä, että Suomen linja ja maine ihmisoikeuksien edistäjänä ja kehittyneenä
oikeusturvan maana säilyy.

18.33 Nasima Razmyar sd: Arvoisa rouva puhemies! Suomi on oikeusvaltio. Siitä moni
on tänään pitänyt hyviä puheenvuoroja, ja jokainen meistä varmasti niin nahoissaan kuin
myös omassa sydämessä arvostaa sitä, että elämme oikeusvaltiossa.

Valitettavasti, kun tätä hallituksen esitystä katsoo, oikeusvaltion periaatteet ovat kauka-
na ihmisyydestä ja inhimillisyydestä. On varmasti ihan totta, että näiden käsittelyaikojen
nopeuttaminen, prosessien alkuvaiheen sujuvoittaminen ja toisaalta viranomaisresurssien
lisääminen ovat kaikki kannatettavia asioita, mutta tässä esityksessä valitettavasti mikään
näistä ei toteudu. Kun me puhumme turvapaikanhakijoista, niin on muistettava, että me pu-
humme lähtökohtaisesti ihmisistä, jotka ovat vieraassa kulttuurissa, vieraassa kieliympä-
ristössä, ja jokainen voi miettiä, miltä tuntuisi olla täysin vieraassa ympäristössä ja vielä
tietäen, että oma oikeusturva on vaarassa. Varmasti vain sitä kautta pystymme ymmärtä-
mään tällä hetkellä näitä ihmisiä, jotka ovat tässä asemassa.

Kuten ovat edellä useat edustajat jo ilmaisseet, tämä hallituksen esitys valitettavasti en-
nen kaikkea heikentää ihmisten oikeusturvaa. Lähtökohtaisesti itse näen, että pelkästään
kustannussäästöjen hakeminen ei ole riittävän hyvä syy luopua hyvästä hallinnosta ja oi-
keudenmukaisesta oikeudenkäynnistä ja sen turvaamisesta. Tässä on erityisen huolen ai-
heena ollut avustajien käyttäminen, ja on vaikea ymmärtää, että tässä esityksessä puhutaan
siitä, että täytyy olla erityisesti painavat syyt. Joka ikisellä turvapaikanhakijalla, joka tulee
Suomeen, on useimmiten painavat syyt hakea turvaa. Miten me löydämme näitä ihmisiä,
jotka sitten ovat jotenkin erityisesti erityisasemassa? Tässä esityksessä ollaan puhuttu trau-
matisoituneista, luku- ja kirjoitustaidottomista ja alaikäisistä. On suuri huoli siitä, miten
me pystymme tunnistamaan näitä ihmisiä. Sen sijaan ihmiset, jotka eivät välttämättä tiedä,
eivät tunnista omia oikeuksiaan, kuten esimerkiksi juuri kidutuksen alla omassa kotimaas-
saan olleet ihmiset, hyvinkin traumatisoituneet ihmiset, jotka ovat pitkän matkan kautta
Suomeen päätyneet, ihmettelevät monesti ihan sitä sen hetkistä elämäntilannetta ja sitä,
mitä heille on tapahtumassa, puhumattakaan esimerkiksi ihmiskaupan uhreista, jotka eivät
totisesti tiedä, mikä heidän oikeusturvansa täällä Suomessa tulisi olla.

Täällä myös edustaja Emma Kari puhui hyvin tästä Helsingin hallinto-oikeuden huolen-
aiheesta, joka on täysin perusteltu. Tätä valitusaikojen lyhentämistähän on perusteltu sillä,
että ne tosiaankin lyhenevät, mutta esimerkiksi Helsingin hallinto-oikeus on hyvin suora-
sanaisesti esittänyt huolensa siitä, että tämä tulee ennen kaikkea pitkittymään, tulee entistä
monimutkaisemmaksi ja ennen kaikkea, kun tehdään tämmöisiä hätäisiä valmisteluita, löy-
detään edestä vielä sitten suurempia ongelmia, jotka sitten päinvastoin pidentävät ja huo-
nontavat tätä valmistelutyötä. On muutenkin hyvin arveluttavaa, onko nopeus sitten se
meidän tavoitteemme näissä, kun puhutaan isoista asioista ja tiedetään varsin hyvin, mitkä
riskit tämmöisessä nopeassa käsittelyssä voi olla ihmisten oikeusturvalle.

Arvoisa rouva puhemies! Olen itse tämän viimeisen kevään ja syksyn aikana kiertänyt
paljon näitä vastaanottokeskuksia, ja tällä hetkellä ihmisten huoli on valtava. Kielteisiä
päätöksiä tulee roppakaupalla. Ihmiset eivät tiedä, mitä he tekevät näiden päätösten kans-
sa, ihmiset ovat huolissaan siitä, käsitelläänkö heidän hakemuksiaan yksilökohtaisesti, niin
12



Pöytäkirjan asiakohta PTK 69/2016 vp
kuin meidän tietenkin kuuluukin käsitellä, ja jo tällä hetkellä tuntuu, että ei ole lakimiestä,
ei ole avustajaa, kaikki löytyy Helsingistä, puhelimella ei saa juurikaan ketään kiinni. Vas-
taanottokeskusten työntekijät ovat täysin työllistettyjä siinä, että yrittävät saada näitä avus-
tajia kiinni ja lakimiehiä kiinni. Eli sen sijaan, että me parantaisimme tätä nykytilannetta ja
antaisimme ihmisille sitä oikeata oikeusapua ja oikeusturvaa, mitä turvapaikanhakijat tar-
vitsevat, päinvastoin tässä valitettavasti hyvin ikävällä tavalla heikennetään sitä entises-
tään.

Olen samaa mieltä edustaja Räsäsen kanssa sikäli, että politiikassa ainakin itse lähden
siitä, että ihmisten asemaa pyritään parantamaan, mutta valitettavasti tuntuu tällä hetkellä
siltä, että meillä on täällä eduskunnassakin edustajia ja jopa puolue, joiden lähtökohtainen
tavoite on heikentää jonkun ihmisryhmän asemaa, ja se on valitettavaa politiikan tekemis-
tä. Me puhumme ihmisten elämästä, heidän hengestään, tulevaisuudestaan. (Juho Eerola:
Mikä puolue ja minkä ihmisryhmän?) — Valitettavasti tässä tapauksessa esitys on koko
hallituksen, mutta oman kollegasi puheenvuoro äsken oli hyvin epäinhimillinen. — Kii-
tos, arvoisa puheenjohtaja.

18.39 Ben Zyskowicz kok: Arvoisa rouva puhemies! Arvoisat kansanedustajat! En ole jä-
sen sen enempää lakivaliokunnassa kuin perustuslakivaliokunnassakaan tai hallintovalio-
kunnassa, joka on ymmärtääkseni myös antanut lakivaliokunnalle tästä lausuntonsa, joten
käsittelen tätä asiaa lakivaliokunnan mietinnön ja näiden valiokuntien antamien lausunto-
jen valossa.

Arvoisa puhemies! Täällä on tuotu esiin, että toisin kuin hallitus tavoittelee, tällä ei on-
nistuta lyhentämään näitä turvapaikkahakemusten käsittelyaikoja. Ja on tietysti totta, että
tällä hetkellä se pisin käsittelyaika tässä prosessissa on Maahanmuuttovirastossa, jossa
täällä kerrotaan keskimääräisen käsittelyajan olevan noin 9 kuukautta. Hallitushan on pyr-
kinyt poikkeuksellisen tilanteen edessä tätä käsittelyprosessia nopeuttamaan sillä, että on
rekrytoitu ymmärtääkseni satoja uusia työntekijöitä Maahanmuuttovirastoon, jotta nämä
käsittelyajat eivät muodostuisi täysin kohtuuttoman pitkiksi. Mutta täällä on sanottu, että
nyt tehtävät esitykset eivät kokonaiskäsittelyaikoja lyhennä ja että monet asiantuntijat ovat
esimerkiksi lakivaliokunnassa siihen kiinnittäneet huomiota. Näin voi tietysti olla. Joka ta-
pauksessa tässä lakivaliokunnan mietinnössä sivulla 4 arvioidaan, kuten valiokunnan pu-
heenjohtaja esittelypuheenvuorossaan kertoi, että nyt tehtävät muutokset yhdessä eräiden
käytännön järjestelyjen kanssa tehostavat tuottavuutta noin 20 prosenttia, ja lisäksi arvioi-
daan, että käsittelyaika oikeusasteissa, joka nyt on hallinto-oikeudessa ja korkeimmassa
hallinto-oikeudessa yhteensä noin vuoden, lyhenisi parilla kuukaudella noin 10 kuukau-
teen. Eli tämä on se selvitys, joka tästä lakivaliokunnan mietinnöstä ilmenee. Käsittelyai-
kojen lyhentäminen on tietysti meidän kaikkien tavoite, koska se on sekä tämän hakijan
että koko yhteiskunnan etu.

Edustaja Kari sanoi, että ei ole tarkasteltu asioita lainkaan ihmisoikeusnäkökulmasta.
Tämähän ei pidä paikkaansa. Kun perustuslakivaliokunta on antanut asiasta lausuntonsa,
niin se on nimenomaan tarkastellut tätä hallituksen esitystä suhteessa tietysti meidän
omaan perustuslakiimme mutta myös suhteessa meitä sitoviin kansainvälisiin ihmisoike-
ussopimuksiin. Eli tuossa vaiheessa tämä tarkastelu on tehty, ja sen seurauksena, kuten
edustaja Karikin kertoi, hallituksen antamaa esitystä on muutettu alaikäisten lasten kohdal-
la, koska on katsottu, että hallituksen esitys ei tältä osin ole sopusoinnussa eräiden meitä si-
tovien kansainvälisten sopimusten kanssa.
13



Pöytäkirjan asiakohta PTK 69/2016 vp
En ole ihan varma, ymmärsinkö edustaja Ville Niinistöä oikein, mutta hän mielestäni jo-
tenkin sanoi, että tässä perustuslakitarkastelussa tai kansainvälisten ihmisoikeussopimus-
ten tarkastelussa ei riitä se, että katsotaan, onko asia sopusoinnussa näiden pykälien ja sää-
dösten ja sopimusten kanssa, vaan pitäisi tarkastella myös asian poliittista puolta tai, sano-
taan nyt, "oikeudenmukaisuuspuolta". Minun mielestäni tässä on kuitenkin aika selvä
työnjako. Eli perustuslakivaliokunnan varsinaisessa säätämisjärjestysharkinnassa pitää
tarkastella lakiesitystä suhteessa perustuslakiin ja tietysti myös suhteessa Suomea sitoviin
kansainvälisiin sopimuksiin. Kysymykset siitä, onko lakiesitys hyvä, onko se oikeusturvaa
vahvistava, onko se hyvän hallinnon mukainen ja niin edelleen, ovat sellaisia kysymyksiä,
joihin perustuslakivaliokunta myös usein ottaa kantaa ja lausuu niistä näkemyksensä, niin
kuin tässäkin asiassa, lakivaliokunnalle. Tämä on tietysti perustuslakivaliokunnan kannal-
ta täysin sopivaa ja mahdollista. Mutta sellainen ajattelu, että perustuslakivaliokunnan pi-
täisi julistaa jokin lakiesitys perustuslakimme vastaiseksi tai vaikkapa Euroopan ihmisoi-
keussopimuksen vastaiseksi, vaikka Euroopan ihmisoikeustuomioistuin ei ole tällä kannal-
la, pelkästään sen takia, että näin estettäisiin sellaista lainsäädäntöä, jota perustuslakivalio-
kunta tai jotkut sen jäsenet eivät pidä oikeudenmukaisena tai oikeusturvaa parantavana tai
riittävän hyvänä muutoin, on tietysti vierasta.

Olin yllättynyt, kun törmäsin tähän ajatteluun parin valtiosääntöoppineen eli professo-
rien Ojanen ja Lavapuro kirjoituksessa Perustuslakiblogissa, jonka varmasti myös edusta-
ja Ville Niinistö on lukenut. Heidän ajatuksensa, jos oikein ymmärsin, kulki niin — kun he
moittivat edustaja Niinistöä ja muita siitä, etteivät olleet jättäneet eriävää mielipidettä pe-
rustuslakivaliokunnan lausuntoon tästä perheenyhdistämisesityksestä — että koska laki-
esitys heidän mielestään on huono ja vie kehitystä huonompaan suuntaan, niin he arvoste-
livat perustuslakivaliokunnassa opposition edustajia siitä, etteivät siellä jättäneet perustus-
lakivaliokunnan lausuntoon eriävää mielipidettään. Minä kyllä ajattelen niin, niin kuin luu-
len, että edustaja Ville Niinistökin ajatteli, kun ei jättänyt eriävää mielipidettä, että tämän
eriävän mielipiteen ilmaisemisen paikka ei ole perustuslakivaliokunta, vaan tässä tapauk-
sessa, perheenyhdistämislaissa, hallintovaliokunta, jossa vihreiden edustajat ja muutkin
ovat luonnollisesti jättäneet oman vastalauseensa.

Perustuslakivaliokunnan lausunnosta on sanottu täällä, että sitä ei ole riittävästi otettu
huomioon, ja on totta, että perustuslakivaliokunta on esittänyt tiettyjä näkökohtia, joita la-
kivaliokunta ei ole ottanut huomioon. Tämä ei ole mitenkään epätavanomaista: edellä kä-
siteltiin tupakkalakia, ja siinäkin esimerkiksi parveketupakoinnin osalta perustuslakivalio-
kunta korostaessaan tupakoitsijan oikeuksia esitti eräitä muutoksia, joita sosiaali- ja ter-
veysvaliokunta ei ottanut huomioon. Mutta kun luin tämän lakivaliokunnan mietinnön ja
perustuslakivaliokunnan lausunnon, niin täällä on kyllä mielestäni aika hyvin perustein jä-
tetty ottamatta huomioon eräitä perustuslakivaliokunnan lausunnossa olevia ehdotuksia.
Ne on selostettu täällä.

Esimerkiksi täällä sivulla 7 lakivaliokunnan mietinnössä on kyse tästä säilöön otettujen
oikeusturvasta, ja tässä lakivaliokunta kirjoittaa näin: "Tämän vuoksi perustuslakivalio-
kunta on katsonut, että jos lakivaliokunta päätyy ehdottamaan lain muuttamista hallituk-
sen esityksessä ehdotetulla tavalla, lakiin tulee lisätä säännökset, jotka turvaavat tehokkaat
ja toimivat järjestelyt siitä, että säilössä oleva ulkomaalainen saa tehokkaasti tiedon oi-
keuksistaan ja ymmärtää ne." Tämän jälkeen lakivaliokunta kirjoittaa näin: "Lakivaliokun-
ta toteaa, että säilöön otetun ulkomaalaisen oikeuksista ja velvollisuuksista tiedottamisesta
on jo olemassa asianmukaiset ja riittävät säännökset, sillä ulkomaalaisten kohtelusta ja säi-
14



Pöytäkirjan asiakohta PTK 69/2016 vp
löönottoyksiköstä annetun lain 5 §:n 1 momentin mukaan säilöön otetulle ulkomaalaiselle
on viipymättä tiedotettava hänen säilöönottojärjestelyistään, hänen oikeuksistaan ja vel-
vollisuuksistaan sekä säilöönottoyksikön järjestyssäännöistä. Nämä tiedot on mahdolli-
suuksien mukaan annettava kirjallisina asianomaisen henkilön äidinkielellä tai kielellä,
jota hänen voidaan kohtuudella olettaa ymmärtävän." Ja sitten tässä kerrotaan, että tulkki
on paikalla ja niin edelleen. Lakivaliokunta myös kirjoittaa: "Valiokunta kiinnittää huo-
mion myös siihen, että säilöön otetulla on saadun selvityksen mukaan käytännössä aina
avustaja. Lisäksi käsittelyssä on paikalla tulkki. Avustajalla on merkitystä säilöön otetun
oikeusturvan kannalta, sillä avustaja arvioi uusintakäsittelyn tarvetta yhdessä päämiehen-
sä kanssa ja avustaa säilöön otettua uusintakäsittelyssä." Eli tällä esimerkillä vain haluan
sanoa, että perustuslakivaliokunta on kiinnittänyt asiaan huomiota ja mielestäni hyvin
asianmukaisin perustein lakivaliokunta on perustellut, miksi tätä huomiota ei ole noudatet-
tu.

Ja vastaava esimerkki on täällä se, että kun tässä avustajan saaminen turvapaikkapuhut-
teluun on "erityisen painavan syyn" takana, niin perustuslakivaliokunta esittää, että "erityi-
nen syy" riittäisi, ja lakivaliokunta eräällä tavalla oikaisee kirjoittamalla: "Oikeusavun
myöntämisen edellytyksenä hallintovaiheessa on kansainvälistä suojelua hakevien osalta
lähtökohtaisesti siten jo nyt erityisen syyn vaatimus. Edellä todetun vuoksi lakivaliokunta
katsoo, että erityisen painavan syyn vaatimusta ei ole perusteltua eikä tarkoituksenmukais-
ta muuttaa erityisen syyn vaatimukseksi."

Tässä nyt pari esimerkkiä vain siitä, että kyllä mielestäni lakivaliokunta aika huolellises-
ti on argumentoinut sen, miksi perustuslakivaliokunnan tiettyjä lausuntoja tai tiettyjä nä-
kökohtia ei ole otettu huomioon.

Näistä nuorista on otettu luonnollisesti huomioon perustuslakivaliokunnan lausunto,
koska perustuslakivaliokunta, kuten totesin, katsoi, että siltä osin esitys on vastoin meitä si-
tovia kansainvälisiä sopimuksia. Kun näistä nuorista puhutaan, niin ehkä on hyvä kaikkien
ymmärtää, etteivät ne nuoret siellä yksin ole puhuttelussa muutenkaan. Hallituksenkin esi-
tys lähti siitä, että käytännössä nuorille tulisi aina avustaja, ja sen lisäksi, mitä kaikki ehkä
eivät tiedä, nuorilla on aina mukana myös edustaja siellä puhuttelussa. Eivät nämä lapset
tai nuoret ole siellä siis yksin.

Puhemies, lopuksi: Jos joku haluaa todisteita siitä, että meillä on naurettavaa byrokrati-
aa, joka turhaan estää sujuvaa hallintoa, niin luenpa täältä lakivaliokunnan mietinnön si-
vulta 8 seuraavan kappaleen: "Korkeimmalla hallinto-oikeudella ja alueellisilla hallinto-
oikeuksilla on oikeus saada Maahanmuuttovirastolta ulkomaalaisrekisterissä olevat, käsi-
teltävänään olevassa ulkomaalaista koskevassa asiassa tarvitsemansa salassa pidettävätkin
tiedot." No niin, tämä on tietysti täysin ymmärrettävää ja täysin luonnollista. Sitten sitaatti
jatkuu: "Asioiden tuomioistuinkäsittelyä hidastaa kuitenkin se, että tuomioistuimet eivät
voi saada tarvitsemiaan tietoja rekisteristä teknisen käyttöyhteyden avulla, koska siitä ei
ole säädetty. Koska tuomioistuimia ei ole laissa määritelty ulkomaalaisrekisterin rekiste-
rinpitäjäksi, ne eivät myöskään voi tallettaa tähän rekisteriin tietoja maahanmuuttoasiassa
tekemästään päätöksestä. Tämä hankaloittaa ja hidastaa tiedon toimittamista päätöksistä
niitä täytäntöönpaneville viranomaisille." Herää vain kysymys: kuinka paljon meillä on-
kaan hallinnossa ja oikeudenkäytössä tällaista turhaa, asioita hidastavaa ja asioiden suju-
vaa käsittelyä estävää byrokratiaa, joka siis ei vaikuta ihmisten oikeusturvaan eikä heidän
oikeuksiinsa, vaan tarpeettomasti vaikeuttaa asioiden sujuvaa ja järkevää käsittelemistä?
15



Pöytäkirjan asiakohta PTK 69/2016 vp
18.50 Ville Niinistö vihr (vastauspuheenvuoro): Arvoisa puhemies! Kiitän edustaja Zys-
kowiczia rakentavasta puheenvuorosta. Se, mitä edustaja Zyskowicz toi esille perustusla-
kivaliokunnan roolista, on aivan oikein, ja olen hänen kanssaan tässä asiassa samaa mieltä.
Mutta se, mitä itse halusin tuoda esille, mikä on huolestuttava piirre, minkä myös edustaja
Kari toi puheenvuorossaan esille, on se, että tämän hallituskauden aikana on vähän sem-
moista tunnelmaa, että kaikki ihmisoikeusarviointi ulkoistetaan perustuslakivaliokunnal-
le. Niin se ei voi mennä. Perustuslakivaliokunta toteaa roolissaan sen, mitä ei ainakaan saa
tehdä, mikä on perustuslain ja kansainvälisten velvoitteiden kannalta täysin mahdotonta.
Sen lisäksi se antaa hyvin tarkkaan punnittuja suosituksia ja kehotuksia, jotka yleensä on
tapana ottaa huomioon.

Mutta tämänkin jälkeen tulee poliittinen vastuu siitä, mikä on oikeusvaltiossa hyvää hal-
lintoa, hyvää toimintaa, ja sitä minä halusin korostaa, että jotenkin tuntuu, että sitä vastuu-
ta nyt ei lakiesitysten antamisessa eduskunnalle anneta, ja se on hallituksen vastuu. Tämä
on ollut perustuslakivaliokunnan kuulemien asiantuntijoiden toistuva huoli, että lakiesitys-
ten taso näitten ihmisoikeuksien, esimerkiksi lasten oikeuksien, arviointien osalta ja myös
sukupuolivaikutusten arviointien osalta toisissa esityksissä on toistuvasti aika heikkoa.
Olisi kaikkien etu eduskunnassa, että siihen kiinnitetään huomiota, koska silloin vältytään
siltä, että eduskunta joutuisi niitä muuttamaan, tai voi olla jopa niin, että jos eduskunta
päästää ne läpi sellaisenaan, niin on monia asioita, joita ei ole kunnolla arvioitu.

18.52 Ben Zyskowicz kok (vastauspuheenvuoro): Arvoisa rouva puhemies! Edustaja Nii-
nistölle haluan sanoa, että huoli hallituksen valmistelemien lakiesitysten tasosta ja valmis-
telun perusteellisuudesta on varmasti perusteltu, mutta se on ikuinen. Niin kauan kuin minä
muistan, ja olen tässä talossa ollut aika pitkään, tämä sama huoli on tuotu esiin.

Muuten olemme kyllä edustaja Niinistön kanssa tällä kertaa samaa mieltä, eli perustus-
lakivaliokunnalla on oma roolinsa, oikeudellinen harkinta, ovatko ehdotetut esitykset so-
pusoinnussa meitä sitovien kansainvälisten velvoitteiden ja meidän oman perustuslakim-
me kanssa. Mutta se, että ne ovat sopusoinnussa, ei tietystikään tarkoita, että esitetyt esi-
tykset kaikkien mielestä ovat esimerkiksi oikeudenmukaisia tai oikeusturvaa parantavia tai
muuten hyviä ja perusteltuja. Tämä on poliittinen harkinta, josta vastuu kuuluu tietysti niil-
le kansanedustajille ja puolueille, jotka näitä esityksiä kannattavat.

Toinen varapuhemies Paula Risikko: Ja sitten puhujalistaan.

18.53 Juho Eerola ps: Arvoisa rouva puhemies! Täytyy jälleen kerran kiittää hallitusta.
Tällä esityksellä taas kerran se hivuttaa ulkomaalaislakia tiukempaan suuntaan eli siihen
suuntaan, joka perussuomalaisten tavoitteena on ollut jo pitkään. On erinomaisen tärkeää,
että Suomesta tehdään entistä vähemmän houkutteleva maa enää uusien turvapaikanhaki-
joiden tulla ja että entistä harvempi turvapaikanhakija saisi jäädä Suomeen. Se käsittelyn
nopeus tai hitaus, mihin täällä on viitattu, on loppujen lopuksi sivuseikka, jos kuitenkin
saadaan rajoitettua tätä uusien tulijoitten määrää ja jos entistä harvempi niistä uusista tuli-
joista jää.

Sitten se, mikä on myöskin erinomaisen hyvä asia, on se, että näitten oikeusavustajien
mahdollisuutta osallistua rajataan. Työssäni tuolla turvapaikanhakijoitten vastaanottokes-
kuksessa aikoinaan huomasin, että nämä avustajat oikein erityisesti koettivat keksiä sellai-
sia seikkoja, jotka kannattaisi näille viranomaisille kertoa, eli turvapaikanhakijaa ikään
16



Pöytäkirjan asiakohta PTK 69/2016 vp
kuin käytännössä briiffattiin tätä tutkintaa varten vastaamaan ikään kuin oikein näihin ky-
symyksiin. Eli näistä asiantuntijoistakin, mitä katsoin, käytännössä suurin osa, ketkä vas-
tustavat, on lähinnä joitain sellaisia, ketkä ovat itse jollain tapaa hyötyneet tästä vanhasta
tilanteesta, Lakimiesliitto ja niinpäin pois.

Sitten kun täällä monet ovat huolissaan siitä, että nämä turvapaikanhakijat ovat niin hä-
tää kärsiviä ja näin, ja siitä, miten oikeudet toteutuvat, on pakko muistuttaa kuitenkin, että
suurin osa näistä turvapaikanhakijoista, toisin kuin väitetään, ei ole ikään kuin oikeita pa-
kolaisia. Tästä on tullut sosiaalisen siirtolaisuuden väylä, ja usein — käytännössä aina, kun
Suomeen tullaan — on tultu ihan turvallisten maiden kautta, jo siitä lähtien, kun Somali-
asta 25 vuotta sitten ensimmäiset somalit tulivat: he tulivat Venäjältä, olivat vuosikausia
asuneet Venäjällä, mutta sitten kun rahoitus loppui sieltä Venäjältä, oli pakko lähteä tänne
suuntaan. (Puhemies koputtaa) Tämä on hyvä muistaa tässä, että näistä nykyisistäkin tur-
vapaikanhakijoista monet ovat... — Siellä naputellaan siihen malliin, että taidan tulla sinne
jatkamaan, onkin tätä asiaa. (Puhuja siirtyi puhujakorokkeelle)

Arvoisa rouva puhemies! Tosiaan oli tarkoitus vain lyhyesti puhua, mutta aina tämä ai-
he, kun kuitenkin 12 vuotta käytännössä työskentelin näitten turvapaikanhakijoitten kans-
sa, kirvoittaa puhumaan. Eli mitä olen nähnyt ja kokenut, ja kun näitä päätöksiäkin katso-
taan, niin suurin osa näistä turvapaikanhakijoista ei ole sillä lailla oikeasti avun tarvitsijoi-
ta ja nekin, ketkä ehkä mahdollisesti ovat alun perin olleet, ovat tulleet Suomeen muiden
maiden kautta. Heillä olisi ollut mahdollisuus hakea tätä turvapaikkaa siellä ja näinpäin
pois.

Tulevaisuudessa olisikin erinomaisen tärkeä juttu, että ihan kansainvälisesti siirryttäi-
siin sellaiseen järjestelmään, jossa turvapaikkaa voitaisiin hakea vain ja ainoastaan ikään
kuin etänä eli esimerkiksi kansainvälisten pakolaisleirien kautta. Sitten jos hakemus hy-
väksyttäisiin, niin haettaisiin tämä henkilö kiintiöpakolaisten tapaan Suomeen tai siihen
maahan, mihin nyt on turvapaikanhakijaksi haettu. Sitten jos tulisi hylky, niin myös nämä
valitukset voitaisiin käsitellä etänä, ikään kuin muissakin oikeusprosesseissa, joissa ei aina
edellytetä, että se henkilö on siellä paikalla. Nämä spontaanisti rajoille ilmestyvät turvapai-
kanhakijat kuskattaisiin aina niille kansainvälisen yhteisön ylläpitämille leireille tekemään
sitten se hakemus sieltä etänä.

Tämä on minun näkemykseni mukaan ainoa mahdollisuus tulevaisuudessa. Kun aina sa-
notaan, että nyt on toiseksi pahin pakolaiskriisi sitten toisen maailmansodan, niin minun
mielestäni tämä on kaikkien aikojen pahin pakolaiskriisi, tämä on huomattavasti suurempi
pakolaiskriisi kuin toisen maailmansodan jälkeen. Tätähän on jatkunut siis käytännössä jo
25 vuotta, ja se pahenee, vuosi vuodelta suurenee ja suurenee. Se, mikä toisen maailman-
sodan jälkeen oli, oli muutamia vuosia kestänyt, ja ne ihmiset käytännössä integroituivat
eivätkä tarvinneet mitään sosiaalisia tukia, ne työllistyivät ja näin. Tämä vain kasvaa ja
kasvaa vuosi vuodelta. Tämä nykyjärjestelmä ei Suomessa eikä koko Euroopassa tule kes-
tämään. Tämä on kestämätön tilanne, jos tämä vielä kovin pitkään jatkuu. Sen tähden on
erinomaisen hyvä juttu, että tätä tilannetta aletaan nyt jotenkin ratkaisemaan.

Sitten edustaja Razmyar mainitsi omassa puheenvuorossaan, että hallituksessa on joku
puolue, joka haluaa jotain pahaa jollekin ihmisryhmälle. Ihan nyt haluaisin tarkentaa, että
mikäköhän puolue ja mikä on se ihmisryhmä, mille halutaan pahaa, ja mitä se paha mah-
dollisesti on, mitä halutaan. (Eva Biaudet: Eikö me just kuultu?)
17



Pöytäkirjan asiakohta PTK 69/2016 vp
18.58 Kari Tolvanen kok: Kunnioitettu rouva puhemies! Otan kantaa ihan muutamaan
asiaan, mitä tässä on tullut ilmi.

Edustaja Zyskowicz jo kertoi tämän säilöönottokäsittelyn uusintakäsittelystä sen, että
sehän perustuu lakiin ja tällaisessa tapauksessa on aina avustaja ja tulkki läsnä, niin että ei
tässä kyllä kenenkään oikeusturvaa vahingoiteta. Kyllä tällä säilöönotetulla on aina oikeus
saada asiansa oikeuden käsittelyyn.

Sitten tämä turvapaikkapuhuttelu ja sen oikeusavun rajaaminen. No, itse asiassa tässä
nyt vakiinnutetaan vain ja ainoastaan nyt jo käytännössä oleva systeemi. Se on tosiasia, että
tässä hallituksen esityksessä olisi jo pitänyt olla se, että yksin tullut alle 18-vuotias on oi-
keutettu myös turvapaikkapuhuttelussa oikeusapuun.

Mutta nyt ihan käytännön elävästä elämästä: Tilannehan menee siten, että ennen turva-
paikkapuhuttelua aina lähtökohtaisesti tämä puhuteltava tapaa ensin tämän avustajansa,
siis ennen puhuttelua he käyvät asiat läpi. Jo nykyinen käytäntö menee niin, että hyvää asi-
anajotapaa noudattavat avustajat eivät ole tässä turvapaikkapuhuttelussa läsnä — se on
pääsääntö — koska he katsovat, että heillä ei ole siellä mitään tekemistä, he ovat ennen pu-
huttelua tavanneet tämän asiakkaansa. Ja totta kai jokainen turvapaikkapuhuttelija toimii
virkavastuulla. Jos hän huomaa, että tämä henkilö, puhuteltava, on esimerkiksi erittäin haa-
voittuvassa asemassa, niin hänen on keskeytettävä se puhuttelu, ja sitten sinne hankitaan se
avustaja. Kyllä minä luotan näihin virkamiehiin, että he virkavastuulla tekevät tätä työtä.

Ja sitten vielä lyhyesti tämä valitusaikojen lyhentäminen. Eihän se avustaja, joka sitä va-
litusta lähtee rustaamaan, siinä vaiheessa ilmesty siihen prosessiin mukaan, vaan hän on ol-
lut siellä jo kuukausia aikaisemmin, 10 kuukautta aikaisemmin. Kyllä hän tämän jutun tun-
tee ja pystyy valituksen tekemään. Ja kyllä tuo oikeusministeri on arvioinut, että 2 kuukau-
della me saamme näillä menetelmillä lyhenemään näitä käsittelyaikoja, ja se on ennen
kaikkea tämän turvapaikanhakijan etu.

19.01 Johanna Ojala-Niemelä sd: Arvoisa rouva puhemies! Prosessien nopeuttaminen
on sinänsä kannatettava tavoite, ja tässäkin hallituksen esityksessä oli semmoisia esityk-
siä, joihin voi yhtyä, muun muassa tämä kokoonpanojen kaventaminen kolmesta kahteen
tuomariin ja näin poispäin, mikä minusta vie oikeaan suuntaan. Mutta sitten on kyllä sel-
keästi nähtävissä, että osa näistä uudistuksista vie päinvastaiseen suuntaan eli prosessit to-
dennäköisesti tulevat pitenemään, ja tämän vuoksi olemme jättäneet tämän vastalauseen.

Tuossa edustaja edellä puhui tästä valitusaikojen lyhentämisestä, ja kyllä minä näen on-
gelmalliseksi sen, että se nytten lyhennetään 30 päivästä 21 päivään ja korkeimman hallin-
to-oikeuden osalta aina 14 päivään. Kummalliseksi tämän asian tekee se, että kun tämä on
kuukausia kestävä prosessi, niin juuri kaikkein herkimmässä vaiheessa tätä valitusaikaa ly-
hennetään viikolla, puolellatoista. Eli onko sillä lopputuloksen kannalta merkitystä? Näen,
ettei ole. Kyllä tässä ongelmia kohdataan, sillä valituksen tekeminen ei lähtökohtaisesti ole
yksinkertaista. Monesti kyse on hyvin vaikeasta ja monimutkaisesta asiasta, ja kun otetaan
huomioon kieliongelmat ja asiantuntevien avustajien suuri juttumäärä nykyisessä pako-
laistilanteessa, niin on pidettävä jotakuinkin jo tätä 30 päivän valitusaikaa varsin tiukkana.
Ja syy siihen, miksi sanon, että tämä johtaa päinvastaiseen suuntaan, on se, että tämä vali-
tusajan lyhentäminen voi myös johtaa hätäisesti ja puutteellisesti tehtyjen valitusten osuu-
den lisääntymiseen, mikä vastaavasti lisäisi viivytyksiä prosessin myöhemmissä vaiheissa.

Ja sitten tämän säilöönoton osalta olisin toivonut, että tässä olisi säilynyt tämä vanha
käytäntö, että se olisi otettu parin viikon välein tuomioistuimen toimesta esille, eikä niin
18



Pöytäkirjan asiakohta PTK 69/2016 vp
kuin tässä esityksessä nyt esitetään, eli että tämä asia jää sen säilöönotetun aktiivisuuden
varaan. On kuitenkin kyse melko rajoittavasta toimenpiteestä, kun vapaus on rajoitettuna.

19.03 Eva Biaudet r: Arvoisa puhemies! Mielestäni edustaja Eerola aika hyvin todisti
sen, mikä itse asiassa on hallituksen esityksen takana ja tavoite: halutaan kiristää maahan-
muuttopolitiikkaa, halutaan kiristää pakolaisten tilannetta, antaa heille huonommat olosuh-
teet, antaa signaali, että me emme ole kovin anteliaita turvapaikanhakijoille. Mielestäni
hän sanoi sen kaiken, mitä itse asiassa näyttää olevan tämän takana, koska on ihan ilmeis-
tä, että kuten asiantuntijat ovat arvioineet, ne tavoitteet, joita kirjoitetaan hallituksen esi-
tyksessä, eivät tule toteutumaan, päinvastoin, joten itse asiassa tämä tulee maksamaan ve-
ronmaksajien rahoja vielä enemmän. Mutta ehkä se on sen väärtti, että saa antaa mieliku-
van siitä, että kiristetään pakolaisten ja ihmisten oikeusturvaa.

19.04 Juho Eerola ps: Arvoisa puhemies! Ihan oikein muuten, mutta siinä oli kaksi vir-
hettä. Ensinnäkin, en halua puhua pakolaisista, kun heistä suurin osa ei niitä ole vaan tämä
on tällaista sosiaalista siirtolaisuutta eli eivät he oikeasti ole sillä lailla pakolaisia, kuten
näistä päätöksistäkin nyt huomataan: hyvin harva heistä saa turvapaikkaa. Sitten toisek-
seen, kyllä nämä kustannukset veronmaksajille tulevat pienemmiksi. Jos ja kun meille näi-
den kiristysten myötä tulee entistä vähemmän turvapaikanhakijoita tänne, niin silloin nämä
kustannukset veronmaksajille jäävät huomattavasti nykyistä pienemmiksi. Tavoitteena pi-
täisi olla minun mielestäni, jos henkilökohtaisesti saa sanoa, että tulisi suunnilleen saman
verran turvapaikanhakijoita kuin Viroon vuosittain.

Yleiskeskustelu päättyi ja asian käsittely keskeytettiin.
19


