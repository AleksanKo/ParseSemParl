















































DEMD145.tmpSave.xml


Pöytäkirjan asiakohta PTK 9/2016 vp
Pöytäkirjan asiakohta 

PTK 9/2016 vp

Täysistunto

Keskiviikko 17.2.2016 klo 13.59—18.10

3. Valtioneuvoston selonteko: Suomen kehityspolitiikka
Valtioneuvoston selonteko VNS 1/2016 vp

Lähetekeskustelu

Puhemies Maria Lohela: Lähetekeskustelua varten esitellään päiväjärjestyksen 3. asia.
Puhemiesneuvosto ehdottaa, että asia lähetetään ulkoasiainvaliokuntaan, jolle työelämä- ja
tasa-arvovaliokunnan ja ympäristövaliokunnan on annettava lausunto. (Hälinää — Puhe-
mies koputtaa)

Valtioneuvoston esittelypuheenvuoron jälkeen keskustelu käydään etukäteen pyydetty-
jen puheenvuorojen osalta nopeatahtisena. Ryhmäpuheenvuorojen pituus on enintään 5
minuuttia, ja muiden etukäteen varattujen puheenvuorojen pituus enintään 5 minuuttia. Pu-
hemiesneuvosto suosittaa, että myös nopeatahtisen keskusteluosuuden jälkeen pidettävät
puheenvuorot kestävät enintään 5 minuuttia. (Hälinää)

Pyydän salia nyt rauhoittumaan ensimmäiseen puheenvuoroon! Esittelypuheenvuoron
käyttää ministeri Toivakka. — Olkaa hyvä.

Keskustelu

14.02 Ulkomaankauppa- ja kehitysministeri Lenita Toivakka (esittelypuheenvuo-
ro): Arvoisa rouva puhemies! Maailma on ennennäkemättömien haasteiden edessä. Huma-
nitäärinen hätä on suurin sitten toisen maailmansodan. Kriisit pitkittyvät. Tammikuussa
Eurooppaan saapui viime vuoden tammikuuhun verrattuna lähes kymmenkertainen määrä
ihmisiä hakemaan turvaa. Naisten ja lasten määrä saapujista kasvaa — nyt joka kolmas on
lapsi.

Kehityspolitiikka ja kehitysyhteistyö ovat tärkeä osa Suomen ulko- ja turvallisuuspoli-
tiikkaa. Niiden avulla voidaan edistää vakautta, hyvinvointia ja turvallisuutta kehitysmais-
sa ja konfliktialueilla. Kyseessä on maailman vakaus ja Suomen etu. On toki konflikteja,
joissa perinteistä kehitysyhteistyötä on miltei mahdoton tehdä ja humanitäärinen apu toi-
mii vain laastarina. Ajankohtainen esimerkki tästä on Syyrian tilanne, jossa kestävä ratkai-
su saadaan aikaan vain diplomaattisen ratkaisun kautta. Syyrian tilanne on esimerkki siitä,
miten kehityspolitiikan työkalupakin eri välineitä tarvitaan: humanitäärinen apu, rauhan-
välitys ja tulevaisuudessa toivottavasti jälleenrakennus ja kehitysyhteistyö tukevat ja täy-
dentävät toisiaan.

Hallitus on nyt linjannut Suomen kehityspolitiikan suuntaviivat. Tämä oli tärkeää tehdä
ripeällä aikataululla, sillä sekä käytettävissä olevat kansalliset voimavarat että kansainvä-
linen toimintaympäristö ovat olleet voimakkaassa muutoksessa.

Arvoisa rouva puhemies! Nostaisin esille kolme voimavaroihin ja toimintaympäristöön
vaikuttavaa tekijää.
 Tarkistettu
4.0



Pöytäkirjan asiakohta PTK 9/2016 vp
Ensinnäkin, YK:ssa tehtiin syksyn aikana kolme historiallista päätöstä koskien tulevien
vuosikymmenten tavoitteita: Agenda 2030, eli kaikkia maailman valtioita ohjaavat kestä-
vän kehityksen tavoitteet ja toimintaohjelma, sitova ilmastosopimus sekä yhteisymmärrys
kestävän kehityksen rahoituksesta.

Toiseksi, osana valtiontalouden sopeutustoimia myös kehitysyhteistyömäärärahoihin
kohdistettiin suuret säästöt. Nyt esiteltävällä selonteolla kehitysyhteistyömäärärahojen tu-
levalle kohdennukselle ja käytölle saadaan uuden tilanteen edellyttämät uudistetut suunta-
viivat.

Kolmanneksi, akuutti ja ennennäkemättömät mittasuhteet saanut pakolaiskriisi ja huma-
nitäärinen kriisi ovat pakottaneet meidät reagoimaan nopeasti auttaaksemme suurimmassa
hädässä olevia. Samalla moni suomalainen on havahtunut siihen, miten aikaisemmin kau-
kaisilta tuntuvat kriisit heijastuvat meille Suomeen. Julkisuudessa, kahvipöydissä, myös
täällä eduskunnassa keskustellaan siitä, miten voimme parhaiten auttaa hädässä olevia, mi-
ten voimme tulevaisuudessa ennaltaehkäistä kriisejä, miten autamme ihmisiä rakentamaan
omaa tulevaisuuttaan niin, että he eivät joudu lähtemään kohti Eurooppaa paremman tule-
vaisuuden toivossa.

Kehityspolitiikan työkalupakki on keskeinen Suomen ulko- ja turvallisuuspoliittisen
vaikuttamisen väline. Meillä on useita keinoja vaikuttaa, olipa sitten kyseessä rahoitus
maahanmuuttajajärjestöjen toiminnalle Somaliassa, missä tuetaan synnytysklinikka- ja
neuvolatoimintaa sekä koulutusten järjestämistä kyläkätilöille ja terveystyöntekijöille eri
puolilla maata, tai verohallinnon osallistuminen OECD:n kansainvälisten pelisääntöjen so-
pimiseen tai suomalaisten puhtaan teknologian ratkaisujen tarjoaminen Maailmanpankin
hankkeisiin vesi- ja sanitaatiohuollon parantamiseksi.

Selonteon myötä Suomen kehityspolitiikassa huomioidaan tuoreiden YK-päätösten
olennainen sisältö: meidän tulee ajatella uudella tavalla, meidän tulee löytää uusia resurs-
seja, ja meidän tulee toimia yhä enemmän yhteistyössä yli perinteisten siilojen, jotta asete-
tut tavoitteet, kunnianhimoiset tavoitteet, voidaan toteuttaa ja saavuttaa. Tulevien vuosien
suunnittelu tulee perustumaan tähän selontekoon, ja kun resurssit ovat vähäisemmät, on
entistä tärkeämpää katsoa, mihin ne kohdistetaan ja miten ne käytetään mahdollisimman
tehokkaasti.

Arvoisa rouva puhemies! Kehityspolitiikassa keskitämme voimavaramme muutamiin
selkeisiin painopisteisiin, jotka nojaavat suomalaisen yhteiskunnan periaatteisiin ja osaa-
miseen, kiinnostavat kumppaneitamme ja ottavat huomioon uudet YK-tavoitteet. Keski-
tymme erityisesti neljään kokonaisuuteen: naisten ja tyttöjen oikeuksien ja aseman vahvis-
tamiseen; kehitysmaiden omien talouksien kehittämiseen työpaikkojen, elinkeinojen ja hy-
vinvoinnin lisäämiseksi; yhteiskuntien demokraattisuuden ja toimintakyvyn — mukaan lu-
kien verotuskyvyn — vahvistamiseen sekä ruokaturvan, veden ja energian saatavuuden ja
luonnonvarojen kestävän käytön parantamiseen.

Naisten ja tyttöjen aseman parantaminen on ollut pitkään keskeinen osa Suomen kan-
sainvälistä profiilia, mutta se ansaitsee vieläkin suuremman huomion. Sukupuolten väli-
nen tasa-arvo on yksi kestävän kehityksen tavoitteista ja keskeinen kehityksen mahdollis-
taja. Hallitus tulee priorisoimaan tukea naisten ja tyttöjen koulutukselle ja peruspalveluil-
le. Panostamme siihen, että naiset voivat osallistua poliittiseen ja taloudelliseen toimintaan
sekä itseään koskevaan päätöksentekoon. Kumppaneitamme tässä työssä ovat suomalai-
sen yhteiskunnan eri toimijat, kumppanimaat sekä erityisesti kolme keskeistä YK-järjes-
töä eli UN Women, UNFPA ja Unicef. Vaikutamme myös muissa järjestöissä ja kansain-
2



Pöytäkirjan asiakohta PTK 9/2016 vp
välisissä rahoituslaitoksissa, kuten Maailmanpankissa, vahvasti tyttöjen ja naisten oikeuk-
sien huomioimiseksi kaikessa niiden työssä.

Toinen kantava ajatus hallituksen linjauksessa on, että kestävää kasvua ja hyvinvointia
ei kehitysmaissa saavuteta ilman talouselämää, työpaikkoja ja elinkeinojen kehittymistä.
Haluamme tukea kehitysmaita niiden tavoitteessa tulla toimeen omilla tuloillaan. Kehitys-
maiden kestävä kehitys edellyttää ennen kaikkea työpaikkoja, toimeentulomahdollisuuk-
sia, ennustettavia liiketoimintaympäristöjä — ihmisten mahdollisuutta vaikuttaa omaan tu-
levaisuuteensa ja suunnitella sitä.

Hallitus on ottanut tässä etunojaisen, uudistavan linjan. Ensinnäkin Suomi osallistuu
hallituskauden aikana kansainvälisiin ponnisteluihin saada kehitysmaihin kestävän kehi-
tyksen mukaisia investointeja. Näin tehty investointi voi toimia vipuna muille investoin-
neille moninkertaistaen kehitysmaihin suuntautuvat voimavarat. Aloitamme näiden resurs-
sien suuntaamisen vahvistamalla Finnfundin rahoitusta kuluvana vuonna. Tulevina vuosi-
na on tälle työlle tulossa muita kanavia, joita parhaillaan selvitämme.

Toiseksi hallitus kannustaa suomalaisyrityksiä tarjoamaan kehitysmaille ja kansainväli-
sille kehitystoimijoille osaamistaan ja innovatiivisia ratkaisuja. Uudistamme myös kehi-
tysyhteistyövaroin rahoitettavia tukimuotoja niin, että ne vastaavat entistä paremmin kehi-
tysmaiden tarpeita. Samalla huolehdimme aiempaa paremmin suomalaisyrityksille suun-
natuista kehitysmaaliiketoiminnan Team Finland -palveluista.

Kolmanneksi yritysvastuuta kehitetään edelleen yritysten, järjestöjen ja viranomaisten
yhteistyössä. On kaikkien toimijoiden intressi, että yritykset toimivat myös kehitysmaissa
vastuullisesti. Suomi on tässä ollut edelläkävijä: sadan maailman vastuullisimman yrityk-
sen joukossa on peräti viisi suomalaisyritystä, ja se on enemmän kuin muissa Pohjoismais-
sa. Suomi on myös viides maa, joka on laatinut oman kansallisen toimintasuunnitelman
YK:n ohjeiston pohjalta.

Kolmas painopisteemme, toimivat yhteiskunnat, on hyvin ajankohtainen. Demokraatti-
nen päätöksenteko ja toimiva julkinen hallinto sekä ihmisoikeuksien kunnioittaminen li-
säävät vakautta. Suomi on maailman huipputasoa paitsi yhteiskunnan toimivuudessa myös
verotuksessa — enkä tarkoita tällä verotuksen tasoa vaan tapaa, jolla veron keruu on jär-
jestetty. Olemme auttamassa kehitysmaita kehittämään verotuskykyään, jotta ne voivat jat-
kossa entistä paremmin rahoittaa itse keräämillään verotuloilla julkisia palvelujaan ja ke-
hittää yhteiskuntiaan.

Edistämme myös kansalaisten yhdenvertaisia poliittisia vaikutusmahdollisuuksia, ja ta-
voitteena ovat yhteiskunnat, joissa on hyvä hallinto, toimiva oikeuslaitos, riittävät julkiset
palvelut, vapaa kansalaisyhteiskunta ja todellinen sananvapaus.

Painotamme kehityspolitiikassa myös maailmanlaajuisia ruokaturvan, energian ja ve-
den saatavuuden, luonnonvarojen käytön ja ilmastonmuutoksen haasteita. Agenda 2030 si-
sältää tähän liittyen lukuisia tavoitteita. Puhtaan teknologian ja biotalouden maana Suo-
mella on hyvin paljon annettavaa esimerkiksi toimivien, ympäristöllisesti kestävien ja il-
mastoälykkäiden energiaratkaisujen saralla.

Arvoisa rouva puhemies! Kohdistamme tukeamme etenkin vähiten kehittyneisiin ja
hauraisiin maihin. Selonteossa sitoudutaan siihen, että huolehdimme köyhemmille maille
suuntautuvien resurssien osuudesta. Lisäksi kohdennamme tukea aiempaa enemmän pako-
laisten lähtö- ja kauttakulkualueille.

Työ kumppanimaiden kanssa on pitkäjänteistä ja perustuu selonteon pohjalta päivitettä-
viin maaohjelmiin. Kahdenvälisistä kumppanimaista tukea suunnataan muun muassa So-
3



Pöytäkirjan asiakohta PTK 9/2016 vp
malialle, Etiopialle, Myanmarille eli Burmalle sekä Syyrian ja Irakin konflikteista kärsivil-
le alueille. Esimerkiksi Somaliaa tuetaan, jotta maan vakaus lisääntyisi, ja sitä kautta eh-
käistään myös kansainvälistä terrorismia.

Muiden kumppanimaiden, kuten Kenia, Tansania, Mosambik, Afganistan, Nepal, kans-
sa yhteistyö jatkuu, ja joidenkin maiden kehitys mahdollistaa yhteistyön painopisteen siir-
tämisen kohti yksityisen sektorin ja sen edellytysten tukemista. Tällaisesta hyvä esimerkki
on muun muassa Sambia, jossa taloudellinen kehitys on jo hyvässä käynnissä. Suomi tu-
kee myös Ukrainaa, palestiinalaisalueita, Lähi-idän ja Pohjois-Afrikan aluetta, Eritreaa,
Keski-Aasian maista Kirgisiaa ja Tadzhikistania sekä Vietnamia. Ja viimeksi mainittuun
Vietnamiin perinteinen lahjamuotoinen apu päättyy vuonna 2018.

Pitkäjänteisyyden rinnalla kehityspolitiikassa on kuitenkin tärkeää kyetä vastaamaan
myös nopeisiin tarpeisiin ja tilanteisiin. Joskus pieni, tarkkaan pohdittu panos vaikkapa
rauhanprosessiin saattaa tuoda suuria myönteisiä tuloksia. Humanitäärisen avun osalta sa-
lamannopea toiminta on ensiarvoista. Tästä esimerkki on Suomen humanitäärinen apu
sekä kehitysyhteistyötuki Syyrialle ja sen lähialueille, joka on vuodesta 2011 yhteensä jo
yli 107 miljoonaa euroa.

Kuten alussa totesin, maailman humanitäärinen hätä on suurin sitten toisen maailman-
sodan. Tämä heijastuu myös humanitäärisen avun tarpeeseen. YK:n viime vuoden hätä-
apuvetoomus oli ennätyssuuri, miltei 20 miljardia dollaria. Siitä saatiin rahoitettua vain 52
prosenttia. Tälle vuodelle hätäapuvetoomus on jälleen kerran ennätyksellinen, 20,1 miljar-
dia dollaria. On hyvin tärkeää, että Suomi kohdentaa jatkossakin merkittävän osan varsi-
naisista kehitysyhteistyömäärärahoistaan humanitääriseen apuun. Toimimme myös sen
puolesta, että humanitäärinen apu, rauhanvälitys, jälleenrakennus ja kehitysyhteistyö tuke-
vat ja täydentävät toisiaan.

Arvoisa rouva puhemies! Kaikkien uudistusten keskellä on tarpeen muistuttaa siitä,
mikä ei muutu. Pidämme kiinni Suomen perusarvoista ja periaatteista. Suomen kehityspo-
litiikan pitkän aikavälin tavoitteita ovat edelleen ihmisoikeuksien edistäminen, äärimmäi-
sen köyhyyden poistaminen sekä köyhyyden ja eriarvoisuuden vähentäminen. Toimimme
jatkossakin ihmisoikeusperustaisesti. Kaikessa toiminnassamme tuemme lasten ja haavoit-
tuvassa asemassa olevien, kuten erityisesti vammaisten, oikeuksia sekä edistämme suku-
puolten välistä tasa-arvoa.

Enää emme voi ajatella, että kehitysyhteistyö on vain pienen asiaan vihkiytyneen piirin
vastuulla. Tarvitsemme koko suomalaisen yhteiskunnan osaamisen mukaan työhön kestä-
vän kehityksen ja ilmastokestävyyden saavuttamiseksi. Tässä kansalaisyhteiskunnan rooli
on erityisen tärkeä. Vapaa ja monimuotoinen kansalaisyhteiskunta on demokraattisen ja oi-
keudenmukaisen yhteiskunnan peruspilareita, ja tätä ulottuvuutta suomalaisjärjestöt yh-
teistyömaissaan yhdessä kumppaniensa kanssa vahvistavat. Suomalaisen järjestökentän
moninaisuus ja osaaminen on hieno asia, ja jatkammekin edelleen suomalaisjärjestöjen toi-
minnan tukemista painottaen kumppanuusjärjestöjen monivuotisia ohjelmia.

Järjestöjen ja yritysten sekä valtionhallinnon eri toimialojen osallistumisen lisäksi on
tärkeää, että muun muassa korkeakoulut, tutkimuslaitokset sekä eduskuntapuolueet osal-
listuvat omien kanaviensa kautta kehitysmaiden osaamisen ja yhteiskuntien kehittämiseen
sekä ratkaisujen löytämiseen globaaleihin kehityskysymyksiin.

Arvoisa puhemies! Lopuksi: Viime vaalikauden loppupuolella eduskunta keskusteli
Suomen kehityspolitiikan vaikuttavuudesta ja johdonmukaisuudesta valtioneuvoston se-
lonteon pohjalta. Tuolloin eduskunta edellytti riippumatonta ulkopuolista arviointia Suo-
4



Pöytäkirjan asiakohta PTK 9/2016 vp
men kehitysyhteistyöstä ja selvitystä siitä, miten toimintaa uudistetaan. Tämä selonteko
vastaa nyt eduskunnan pyyntöön ja ottaa myös huomioon viime kesänä valmistuneen riip-
pumattoman arvioinnin suositukset toiminnan kehittämisestä.

Olen ilolla pannut merkille, että kehityspolitiikka ja kehitysyhteistyö sekä sen tulevai-
suus kiinnostavat yhä useampia. Tämä on näkynyt myös vilkkaana yhteiskunnallisena kes-
kusteluna siitä, mitkä ovat kehityspolitiikan vaikutukset kehitysmaiden tilanteeseen ja te-
keekö Suomi oikeita asioita. Pidän tärkeänä, että siitä keskustellaan perusteellisesti ja sään-
nöllisesti myös täällä eduskunnassa. Tällä vaalikaudella hallitus tuokin tämän selonteon
jälkeen vuoden 2018 loppupuolella eduskuntaan selvityksen linjausten toimeenpanosta ja
Suomen kehityspolitiikan tuloksista.

Puhemies Maria Lohela:  Seuraavaksi ryhmäpuheenvuorokierros, ja sen aloittaa keskus-
tan eduskuntaryhmän edustaja Paloniemi.

14.18 Aila Paloniemi kesk (ryhmäpuheenvuoro):  Arvoisa puhemies! Kehityspolitiikka
on olennainen osa Suomen ulko- ja turvallisuuspolitiikkaa. Suomi vaikuttaa osaamisellaan
ja resursseillaan äärimmäisen köyhyyden vähentämiseen ja kestävän kehityksen edistämi-
seen maailmassa. Äärimmäisessä köyhyydessä elävien ihmisten määrä on onnistuttu puo-
littamaan viimeisten 20 vuoden aikana, mutta erityisesti sodat ja konfliktit haastavat myön-
teistä kehitystä. Ne pakottavat ihmisiä pakolaisiksi ja vaikeuttavat yhteiskuntien rakenta-
mista. Humanitaarisen avun tarve maailmassa on viime vuosina moninkertaistunut. Myös
Suomi kohdentaa merkittävän osan kehitysyhteistyömäärärahoistaan humanitaariseen
apuun.

Viimeisen vuoden aikana kehitysmaiden vaikeat olosuhteet, Syyrian sota ja muut Eu-
roopan lähialueiden vakavat konfliktit ovat tulleet silmiemme eteen uudella tavalla ja
konkreettisesti turvapaikanhakijoiden virtana. Pakolaisuus ja kansainvaellus Eurooppaan
eivät ole kestävä ratkaisu. Meidän tulee pyrkiä auttamaan ja vaikuttamaan olosuhteisiin
lähtömaissa, ettei ihmisten tarvitsisi matkustaa henkeään uhmaten maanosasta toiseen.
Suomi lisää tukea pakolaisten ja turvapaikanhakijoiden lähtömaihin rauhan edellytysten,
ihmisoikeuksien ja toimeentulomahdollisuuksien vahvistamiseksi. Humanitaarisen avun,
rauhanvälityksen, jälleenrakennuksen sekä kehitysyhteistyön tulee tukea ja täydentää toi-
siaan parhaan mahdollisen vaikuttavuuden aikaansaamiseksi. Kokonaisvaltainen tuki yh-
teistyössä eri toimijoiden kanssa on myös tärkeä keino vähentää ääriliikkeiden houkuttele-
vuutta.

Arvoisa puhemies! Suomi sovittaa oman politiikkansa YK:ssa yhteisesti hyväksytyn
Agenda 2030:n mukaiseksi. Selonteossa on esitelty kehitysyhteistyötämme ohjaavia prio-
riteetteja, joita keskustan eduskuntaryhmä pitää erittäin perusteltuina.

Naisten ja tyttöjen oikeuden ja aseman vahvistaminen on Suomen pitkäaikainen paino-
piste. Suomi tukee toimijoiden työtä, jotka vaikuttavat sukupuolten väliseen tasa-arvoon
sekä naisten ja tyttöjen tietotaitoon ja mahdollisuuksiin.

Ruokaturva sekä veden ja energian saatavuus, joita keskusta on ajanut kehityspolitiikan
kärkeen, kuuluu myös painopisteisiimme. Riittävä ravitsemus on ihmiselämän elinehto.
Maataloustuotanto on edelleen kehityksen avainsektori köyhimmissä maissa.

Suomen kolmas painopiste on yhteiskuntien demokraattisuuden ja toimintakyvyn vah-
vistaminen. Tarvitaan hyvää hallintoa, jotta apu ei palvelisi vain eliitin intressejä vaan niin
apu kuin kehityskin tavoittaisivat kaikki kansalaiset. On myös tärkeää, että Suomi lisää pa-
5



Pöytäkirjan asiakohta PTK 9/2016 vp
nostustaan taloushallinnon ja verotuskyvyn kehittämiseen. Verotulot ovat hyvän hallinnon
ohella avainasemassa eriarvoisuuden poistamisessa.

Suomen tavoitteena on niin ikään kehitysmaiden kansalaisyhteiskuntien vahvistami-
nen. Vapaa ja monimuotoinen kansalaisyhteiskunta tuo esiin kansalaisten näkökulmaa ja
puuttuu epäkohtiin.

Arvoisa puhemies! Maailma tarvitsee miljardi työpaikkaa, jotta etenkin valtaville nuor-
ten ihmisten ikäluokille löytyy työtä. Tarvitaan myös laadukkaampaa koulutusta, jotta yri-
tykset saavat oikeanlaista työvoimaa. Tarvitaan siis säällisiä työpaikkoja.

Suomi tukee kehitysmaiden oman talouden ja yksityisen sektorin kehitystä. Siihen kuu-
luu olennaisesti kotimaisen yksityisen sektorin osallistaminen. Keskustan eduskuntaryh-
mä pitää hyvänä, että valtioneuvosto on ryhtynyt toimenpiteisiin yksityissektorin toimin-
taedellytysten vahvistamiseksi kehitysyhteistyössä. Vahvistamme sellaisia yksityisen sek-
torin osallistamisen instrumentteja, joita monet muut modernit valtiot ovat oivallisesti hyö-
dyntäneet jo pitkään hyvin tuloksin. Esimerkiksi Finnfund mahdollistaa suuriinkin kehi-
tyshaasteisiin vastaamisen muun muassa ympäristö- ja energiahankkeiden muodossa pai-
kallista työtä ja toimeentuloa lisäten. Sähköpula on esimerkiksi Afrikassa yksi pahimmista
kehityksen esteistä. Osassa maista aurinko- tai tuulivoimasta on tullut paras ja halvin tapa
tuoda valoa mökkeihin, ääntä radioihin ja kasteluvettä pelloille. On vain positiivista, että
suomalaisyritykset ovat olleet uusiutuvan energian kehityksen kärjessä ja ovat nyt tärkeitä
teknologian toimittajia alan hankkeisiin.

Kehitysapu ei ole ikuisesti samanlaista, vaan sen on vastattava maailman muutokseen.
Perinteistä kehitysyhteistyötä ja kauppaa, investointeja sekä työllistämistä edistävää kehi-
tysyhteistyötä ei ole järkeä asettaa vastakkain. Ne on nähtävä toisiaan tukevina kehityspo-
litiikan isossa kuvassa.

Arvoisa puhemies! On tärkeää, että kehityspolitiikka ja -yhteistyö saavat taakseen mah-
dollisimman laaja-alaisen tuen niin hallituksessa, eduskunnassa, kansalaisyhteiskunnassa
kuin yleisemmin suomalaisten keskuudessa. Keskustan eduskuntaryhmä painottaa lisäksi,
että politiikkajohdonmukaisuus ei koske vain kehityspolitiikkaa vaan kansalliset ja Agen-
da 2030 -tavoitteet on tärkeää huomioida läpileikkaavasti kaikkien hallinnonalojemme toi-
minnassa.

14.24 Kari Kulmala ps (ryhmäpuheenvuoro):  Arvoisa rouva puhemies! Perussuomalai-
set ovat pitkään kantaneet huolta Suomen kehitysyhteistyöstä. Hallitusneuvotteluissa kehi-
tyspolitiikan uudistaminen oli yksi perussuomalaisten keskeisimpiä tavoitteita. Olemme
peräänkuuluttaneet kehitysyhteistyöhön nykyistä parempaa vaikuttavuutta tehokkaammal-
la rahankäytöllä. Ajamme uraauurtavaa ajattelua, jonka päämääränä on kehitysmaiden
oman, kehitysavusta riippumattoman talouden ja yhteiskunnan vahvistaminen. Tämän
ajattelun hedelmiä voimme nyt lukea käsillä olevasta kehityspoliittisesta selonteosta, joka
todella laittaa Suomen kehitysapua uuteen uskoon.

Selonteon perusta löytyy hallitusohjelmasta. Siihen kirjattiin, että kehityspolitiikan tu-
loksellisuutta parannetaan, ja se onkin tämän kehityspoliittisen selonteon ydinviesti. Kehi-
tyspoliittinen selonteko kirjaa, että kehitysyhteistyötä tehdään entistä tavoitteellisemmin,
Suomen omiin osaamisalueisiin nojautuen. Tässä näkyy perussuomalaisten kädenjälki.

Toinen asia, joka meitä perussuomalaisia kehityspoliittisessa selonteossa ilahduttaa, on
se, että naisten ja tyttöjen aseman parantaminen nostetaan hallituksen kehityspoliittiseksi
päätavoitteeksi. Naisten aseman edistäminen on tärkeää muun muassa demokratian ja ta-
6



Pöytäkirjan asiakohta PTK 9/2016 vp
loudellisen kehittymisen vuoksi. Naisten ja tyttöjen kouluttaminen ja heidän aktiivinen
osallistumisensa työmarkkinoille ja poliittiseen päätöksentekoon edistää tutkitusti perhei-
den hyvinvointia, hillitsee väestönkasvua ja nopeuttaa yhteiskuntien vaurastumista. Tätä ei
voi liikaa korostaa.

Suomalaiset kansalaisjärjestöt tekevät läpinäkyvää ja tuloksellista kehitysyhteistyötä.
Useilla on pitkä paikallinen asiantuntemus, minkä ansiosta toiminta vaikuttaa ruohonjuu-
ritasolla ja rahat voidaan käyttää tehokkaasti todellisiin, paikallisiin tarpeisiin. Kun pyrim-
me tulokselliseen kehitysyhteistyöhön, tätä osaamista tulee vaalia ja leikkaukset tulee koh-
distaa niihin työmuotoihin, joiden vaikuttavuutta on vaikea seurata. Se raha, joka kehitys-
yhteistyöhön käytetään, on käytettävä tuloksellisesti.

Arvoisa rouva puhemies! Perussuomalaiset pitävät tärkeänä, että hallitus panostaa kehi-
tysavun leikkauksista huolimatta suhteellisen suuren osuuden humanitääriseen apuun. Ke-
hitysavulla voidaan vaikuttaa pakolaisten ja turvapaikanhakijoiden lähtömaiden elinolo-
suhteisiin ja siten ennaltaehkäistä maastamuuttoa ja pakolaisuutta. Pyrimme toiminnallam-
me siihen, että ihmisten ei tarvitsisi lähteä pakoon tai muuttaa paremman elämän toivossa
kotimaistaan. Humanitäärinen apu kohdistetaan niille, joilla on suurin tarve avullemme.
Tällä tavoin hallitus pystyy vaikuttamaan Suomeen suuntautuvaan maahanmuuttoon en-
nalta ehkäisevästi.

Muiden Pohjoismaiden tavoin Suomi tulee vahvistamaan yksityissektorin osuutta kehi-
tysyhteistyön toimeenpanossa. Suomalaisille yrityksille luodaan mahdollisuuksia panos-
taa kehittyvien maiden markkinoille. Nämä vastuulliset investoinnit luovat työpaikkoja ke-
hitysmaissa. Sen sijaan, että rahaa sokeasti jakamalla yritettäisiin ostaa hyvä omatunto, pe-
russuomalaiset haluavat auttaa kehitysmaita siten, että ne pääsevät pois ikuisesta autetta-
van asemasta ja voivat pitkällä tähtäimellä vastata itse omasta hyvinvoinnistaan.

Arvoisa rouva puhemies! Tuon vielä lopuksi esiin yhden tärkeän painopistealueen Suo-
men uudistetussa kehityspolitiikassa. Kehitysmaiden verotusjärjestelmää ja veropohjaa
tullaan suomalaisin ponnistuksin vahvistamaan. On tärkeää, että pääomapako kehitysmais-
ta saadaan vähenemään. Kehitysmaat eivät voi elää jatkuvasti kehittyneiden maiden armo-
paloilla, vaan ne tarvitsevat kipeästi omia verotuloja, jotta niiden yhteiskunnat pääsevät ta-
sapainoisesti kehittymään. Tähän liittyy keskeisenä ja kiinteänä osana myös apu korrup-
tion vastaisessa taistelussa.

Kautta linjan myönteistä kehityspoliittisessa selonteossa on se, että Suomi pyrkii ole-
maan entistä aktiivisempi ja vastuullisempi kehityspoliittinen toimija: Suomi haluaa var-
mistaa kehityspolitiikan vaikuttavuuden sekä omien tavoitteidensa mukaisen toiminnan.
Kansainvälisillä areenoilla ja kotoperäisellä kehitystyöllä vaikutetaan entistä vahvemmin
siihen, että kehitysmaat nousevat omille jaloilleen. Perussuomalaisten näkemyksen mu-
kaan vähemmällä rahalla voi saada aikaan tehokkaampaa ja järkevämpää kehitysapua. Ta-
loudellisten resurssien pienentymisestä huolimatta on päästy lopputulokseen, jossa Suo-
mella on nyt ensi kertaa selkeä kehityspoliittinen visio.

14.29 Saara-Sofia Sirén kok (ryhmäpuheenvuoro):  Arvoisa puhemies! Elämme maail-
massa, jossa epävarmuus lisääntyy päivä päivältä. Tämänkin puheen voisi käyttää luetel-
len eri kriisejä ja uhkia alkaen ilmastonmuutoksesta ja maahanmuuttoliikkeestä. Voisi
myös keskittyä murehtimaan Suomen omaa tilannetta ja aiempaa pienempiä resursseja.
Nämä ovat faktoja, mutta niissä piehtaroiminen ei muuta mitään. On katsottava eteenpäin,
ja juuri niin tämä selonteko tekee.
7



Pöytäkirjan asiakohta PTK 9/2016 vp
Kokoomuksen eduskuntaryhmä haluaa kiittää ministeri Toivakkaa, joka on ripeästi tuo-
nut hallituksen asettamat kehityspolitiikan suuntaviivat nyt ensimmäistä kertaa eduskun-
taan selonteon muodossa. Tämä lisää avoimuutta ja kehityspolitiikan pitkäjänteisyyttä.
Vaikka jouduimme vähentämään tukemme määrää, säilyi Suomen tavoitteena pidemmällä
aikavälillä saavuttaa YK:n suosittama 0,7 prosentin osuus bruttokansantuotteesta. Tämä
linjataan myös hallitusohjelmassa, ja siihen kokoomuksen eduskuntaryhmä on sitoutunut.
Suomi käyttää eri kanavien kautta edelleenkin kehitysyhteistyöhön noin 700 miljoonaa eu-
roa vuosittain. Tämä vastaa esimerkiksi Saksan ja Ranskan tasoa. 

Selonteko on kiinni ajassa. Se tukeutuu vahvasti viime vuonna solmittuihin kahteen
merkittävään kansainväliseen sopimukseen: Pariisin ilmastosopimukseen ja YK:n kestä-
vän kehityksen toimintaohjelmaan Agenda 2030:een. Lisäksi se ottaa huomioon akuutin
pakolaiskriisin kohdistamalla entistä enemmän resursseja pakolaisuuden lähtö-, kauttakul-
ku- ja vastaanottomaihin. Tämä osoittaa, että kehityspolitiikka on erottamaton osa Suo-
men ulko- ja turvallisuuspolitiikkaa, jolla rakennetaan turvallisempaa maailmaa. Toisaalta
taas Suomella on ulkopolitiikassaan lukuisia muitakin työkaluja, joilla voidaan osaltaan tu-
kea kehityspoliittisia tavoitteita.

Arvoisa puhemies! Pienempien resurssien aikakaudella prioriteettien ja painopisteiden
merkitys kasvaa. Kaikki ovat varmasti samaa mieltä siitä, että avun on mentävä oikeaan
tarpeeseen, ei tehottomiin hankkeisiin saati ihan väärään käyttöön. Leikkaukset tekevät
aina kipeää, mutta ne ovat myös mahdollisuus tarkastella toimintaa ja tarvittaessa tehostaa-
kin sitä. Kokoomuksen eduskuntaryhmä pitää jo hallitusohjelmassa määriteltyjä neljää
painopistettä hyvänä perustana Suomen työlle. Kehitysmaiden talouksien vahvistaminen,
työpaikat ja elinkeinojen kehittyminen ovat ehdoton edellytys sille, että maat voivat jatkos-
sa kantaa vastuun omasta kehityksestään. Vastaavasti demokratia, oikeusjärjestelmä ja va-
paa media sekä kansalaisyhteiskunta ovat edellytyksiä kehitykselle ja rauhalle. On myös
tärkeää ohjata kehitystä alusta asti kestävälle uralle, mitä tulee ruokaturvaan sekä veden ja
energian saatavuuteen.

Erityisen kiitoksen ansaitsee naisten ja tyttöjen aseman nostaminen entistä vahvemmin
Suomen kehityspolitiikan painopisteeksi. Useissa tutkimuksissa ja selvityksissä on todet-
tu, että vahvistamalla naisten ja tyttöjen asemaa, oikeuksia ja osallistumismahdollisuuksia
on samalla vahvistettu koko yhteiskuntaa ja edistetty sen kehitystä. Yhtä lailla on viitteitä
siitä, ettei rauha ole kestävää, elleivät naiset ole mukana sen rakentamisessa. Kuten selon-
teossakin todetaan, on Suomella korkean tasa-arvon maana uskottavuutta ja edellytyksiä
tukea kumppaneitaan tässä.

Toinen huomionarvoinen seikka on maailmanlaajuinen suuntaus kytkeä kehitysyhteis-
työ ja kauppa entistä tiiviimmin toisiinsa. Monet kehitysmaat toivovat, että niiden kanssa
käytäisiin enemmän kauppaa pelkän avun sijasta. Investoinneilla ja kaupalla synnytetään
työpaikkoja ja lisätään hyvinvointia paikallisesti eli autetaan maita kannattelemaan itse it-
sensä. Myös suomalaisyritykset ovat alkaneet herätä mahdollisuuksiin kehitysmaiden
markkinoilla, joilla osaamisellemme on kysyntää muun muassa cleantechin tai terveystek-
nologian saralla. Kehitysavun ja taloudellisten intressien yhdistäminen ei ole nollasumma-
peliä, mutta avainsana on vastuullisuus. Suomi voi muun muassa Finnfundin kautta edis-
tää vastuullisten yritysten tekemiä vastuullisia investointeja.

Arvoisa puhemies! Olemme onnistuneet silloin, kun yhä useamman kumppanimaan
kanssa siirrytään melko yksipuolisesta avunannosta kohti moniulotteisempaa yhteistyötä,
jossa lahja-avun osuus on enää murto-osa. Näin on tapahtunut erityisesti Vietnamin mutta
8



Pöytäkirjan asiakohta PTK 9/2016 vp
tulevaisuudessa myös Kenian ja Sambian kohdalla. Nämä ovat rohkaisevia esimerkkejä ja
kertovat siitä, että avullamme on merkitystä.

Jotta avun ja yhteistyön vaikuttavuus on maksimaalista, täytyy sitä myös arvioida huo-
lella. Siksi on tärkeää, että ministeri on luvannut tuoda hallituskauden lopulla eduskuntaan
myös selvityksen kehityspolitiikan toimeenpanosta ja tuloksista. Kokoomus katsoo, että
nyt käsillä oleva selonteko linjauksineen antaa hyvän pohjan vaikuttavan ja tuloksekkaan
kehityspolitiikan tekemiseen.

14.35 Jutta Urpilainen sd (ryhmäpuheenvuoro):  Arvoisa puhemies! YK:n pääsihteeri
Ban Ki-moon vetosi viime viikolla yhteiseen ihmisyyteemme, jotta näkisimme ihmiskun-
nan yhteiset haasteet ja auttaisimme pelon ja puutteen keskellä eläviä lähimmäisiämme.
Tänään me keskustelemme Suomen roolista osana ihmiskuntaa. On hyvä, että hallitus seu-
raa edellistä hallitusta ja tuo kehityspolitiikkansa selontekona eduskuntaan. Tämä vastaa
myöskin sosialidemokraattien piiristä esitettyjä toiveita saada hallituksen globaalipolitiik-
ka ja YK:n kestävän kehityksen tavoitteiden toimeenpano keskusteltavaksi täysistuntosa-
liin.

Arvoisa puhemies! SDP:n eduskuntaryhmä haluaa antaa selonteosta sekä myönteistä
että korjaavaa palautetta.

Ensinnäkin me haluamme antaa tunnustusta siitä, että selonteko näkee kehityspolitiikan
luontevana osana Suomen ulko- ja turvallisuuspolitiikkaa. Yhteydet ihmisoikeuksiin, tur-
vallisuuteen ja talouteen sekä Suomen kansainväliseen asemaan on tunnistettu tyylikkääs-
ti. Aktiivinen kehityspolitiikka on osa pohjoismaista mallia.

Toinen ruusu on syytä antaa selonteon painopistevalinnoista, jotka edustavat suomalai-
sen kehityspolitiikan pitkää linjaa. Ne heijastelevat myös YK:ssa viime vuonna sovittuja
kestävän kehityksen tavoitteita. Niihin sisältyvät naisten ja tyttöjen aseman parantaminen,
köyhyyden vähentäminen työllisyyttä edistämällä, rauhanomaisen ja demokraattisen yh-
teiskunnan vahvistaminen hauraissa valtioissa sekä luonnonvarojen kestävä käyttö. Myös
yksityissektorin kehittäminen, valtion veropohjan vahvistaminen ja ruokaturva sisältyvät
näihin.

Kolmanneksi on hyvä, että hallitus lupaa eduskunnalle selvityksen tämän selonteon to-
teutumisesta vuoden 2018 lopulla. YK:n kestävän kehityksen tavoitteiden toimeenpanoa
on hyvä seurata myös eduskunnassa.

Arvoisa puhemies! Suomen kehityspolitiikkaa kelpaa edelleen esitellä kansainvälisesti.
Hyvän paperin lisäksi tarvitaan kuitenkin poliittista tahtoa tavoitteiden toteuttamiseen, mi-
hin itse asiassa liittyykin hallituksen globaalipolitiikan uskottavuusvaje. Sanat ovat koh-
dallaan, mutta teot eivät kaikilta osin osu samaan kohtaan.

Nykyisen hallituksen yksi keskeisimmistä uskottavuustesteistä liittyy muuttoliikekrii-
sin hoitoon. Hallituksen pääviesti on nimittäin ollut, että kestävä ratkaisu saadaan puuttu-
malla muuttoliikkeen alkusyihin ja vahvistamalla lähtömaiden vakaata kehitystä. Tämän
viestin uskottavuus kärsii pahoin siitä, että hallitus leikkaa lähes puolet varsinaiseen kehi-
tysyhteistyöhön suunnatuista varoista. Esimerkiksi humanitaarisen avun puute ja pakolais-
leirien resurssipula ovat suorassa yhteydessä muuttoliikkeen lisääntymiseen.

Hallitus siis tekee mittavat, yli 40 prosentin leikkaukset kehitysyhteistyöhön, millaiseen
yksikään muu maa ei paljon Suomea vaikeammassakaan taloustilanteessa ole ryhtynyt.
Olisikin odottanut, että selonteossa olisi avattu myös kehitysyhteistyön resurssien kohden-
tumista esimerkiksi YK-järjestöille ja kehityspankeille.
9



Pöytäkirjan asiakohta PTK 9/2016 vp
Ensimmäinen korjausliike-esityksemme liittyykin rahoitukseen. SDP:n eduskuntaryh-
mä esittää, että hallitus uudelleenarvioi kehitysyhteistyömäärärahaleikkauksia kevään ke-
hysriihessä ja palauttaa osan leikkauksista kehyksiin. Tämä olisi merkki siitä, että hallituk-
sen budjettilinja elää ajassa. Tällä voitaisiin hillitä myös niitä kielteisiä vaikutuksia, joita
43 prosentin leikkaukset kansalaisjärjestöjen kehitysyhteistyölle ovat aiheuttaneet.

Toinen toimenpide, jota hallitukselle esitämme, liittyy kehitysmaiden oman veropohjan
vahvistamistavoitteeseen. Veronkierron torjunta on keskeinen osa kestävää kehitystä niin
pohjoisessa kuin etelässä. Globaali eriarvoisuus on kasvava ongelma, mistä esimerkkinä
on se, että maailman väestön rikkain prosentti omistaa yhtä paljon kuin loput 99 prosenttia
yhteensä. Tarvitaan siis oikeudenmukaisempaa tulonjakoa sekä toimia veronkierron ja lait-
tomien pääomavirtojen hillitsemiseksi.

Viime vaalikaudella hyväksyttiin ensimmäinen hallituksen kansainvälisen veronkier-
ron vastainen toimintaohjelma. Olisi tärkeää, että hallitus päivittäisi ohjelman ja toisi sen
eduskuntaan. Näin saisimme vastauksen siihen, kuinka Suomi aikoo tällä vaalikaudella
edistää johdonmukaisesti kansainväliseen veronkiertoon puuttumista niin EU:ssa ja
YK:ssa kuin muilla kansainvälisillä areenoilla.

Kolmas esityksemme liittyy yritysten yhteiskuntavastuun määrittelyyn. Hallitus suun-
taa kehitysyhteistyövaroja entistä enemmän suomalaisten yritysten kautta. (Puhemies ko-
puttaa) Yritystuen kehitysvaikutusten tulee täyttää samat tiukat vaatimukset kuin muun ke-
hitysyhteistyön. Tarvitaan siis lisää läpinäkyvyyttä ja YK:n periaatteiden mukaista yritys-
vastuuta. Yritysten yhteiskuntavastuun tulee ulottua koko tuotantoketjuun ja työntekijöi-
den oikeuksien toteutumiseen. Tämän määritelmän esitämme sisällytettäväksi selonteon
toimeenpanoon.

Puhemies Maria Lohela: Nyt menee jo reippaasti yli rajan.

Arvoisa puhemies! Lopetan juuri. — Nobelin rauhanpalkinnon voittanutta arkkipiispa
Desmond Tutua mukaillen, ystävät: Meidän ihmisyytemme on sidottu kaikkien kanssaih-
mistemme ihmisyyteen. Siksi yhteisvastuumme kertoo, keitä me olemme.

14.41 Jani Toivola vihr (ryhmäpuheenvuoro):  Arvoisa rouva puhemies! Afroamerikka-
laista kirjailijaa Maya Angelouta vapaasti lainatakseni: "Rohkeus on ihmiskunnan hyveis-
tä tärkein. Nimittäin ilman rohkeutta ihmisellä ei ole kykyä toteuttaa mitään muuta hyvet-
tä." Rohkeudesta lähtee kyky nähdä toisen ihmisen hätä ja ojentaa ja tarjota myöskin apua.

Ihmisoikeusperustaisuus on kestävän kehityksen elinehto, sen alku ja juuri. Se takaa jo-
kaiselle ihmiselle yhtäläiset mahdollisuudet oman elämän eteenpäinviemiseen.

Miten ja missä elän? Perustanko perheen? Mitä haluan opiskella ja kuinka pitkälle?
Tunnistanko itsessäni vaikuttajan, muutoksen tekijän tai uuden keksijän? Teenkö työtä toi-
selle vai ryhdynkö yrittäjäksi? Millainen on kestävä suhteeni ympäristöön ja luonnonva-
roihin?

Viime kaudella luotiin vihreän kehitysministerin johdolla historiallinen ja ihmisoikeus-
perustainen kehityspoliittinen ohjelma tukemaan näitä tavoitteita. Köyhyyden poistami-
sen, kestävän kehityksen ja ilmastonmuutoksen torjunnan tavoitteena on turvata hyvän elä-
män edellytykset niin nykyisille kuin tulevillekin sukupolville kaikkialla maailmassa.

Arvoisa rouva puhemies! Käsillä oleva selonteko osoittaa nykytilanteen ongelmallisuu-
den. Kehityspolitiikan painopisteiden muuttuminen ja rahoitukseen liittyvät jyrkät ja mer-
10



Pöytäkirjan asiakohta PTK 9/2016 vp
kittävät muutokset ovat pahin este pitkäjänteiselle ja tulokselliselle kehitysyhteistyölle,
jota myös hallitus itse vahvasti peräänkuuluttaa.

Selonteko asettaa edelleen tavoitteeksi köyhyyden ja eriarvoisuuden vähentämisen ja
tunnustaa ja tunnistaa ihmisoikeusperustaisuuden. Ohjelma luo kuitenkin itse vähintään
kaksi varjoa näiden arvojen ja tavoitteiden toteutumiselle:

Ensimmäinen näistä on rahoitus.  Huomattavat leikkaukset kehitysyhteistyövaroihin te-
kevät työkalupakista huomattavasti kapeamman ja heikentävät tekemämme työn vaikutta-
vuutta ja tuloksellisuutta. Nykyisillä toimilla katkaistaan monia pitkälle edenneitä kehityk-
sen polkuja, joiden uudelleenkokoaminen tulee viemään vuosia. Menetämme asiantunti-
juutta ja osaamista sekä kehitykseen jo sijoitettua pääomaa.

Hallitus on leikannut kansalaisjärjestöiltä 43 prosenttia. Tämä heikentää huomattavasti
järjestöjen edellytyksiä jatkaa toimintaansa erityisesti hallitusohjelman kehitysyhteistyön
pääteemojen, kuten naisten ja tyttöjen aseman parantamisen, demokratian ja vakaan kehi-
tyksen tukemisen, parissa. Sama koskee hallituksen tärkeää painotusta hauraimpiin valtioi-
hin, joissa juuri järjestöjen rooli on korvaamaton.

Samanaikaisesti hallituksen virallisena tavoitteena on parantaa kehitysyhteistyön tulok-
sellisuutta ja vaikuttavuutta juuri näillä alueilla. Tämä on ristiriitaista.

Arvoisa rouva puhemies! Toinen varjo on merkittävä viennin painotus. Selonteossa on
vahva tahtotila yritysten tuomiseksi osaksi kehitysyhteistyötä ja kehittyviä markkinoita.
Yksityissektorin menestys on olennainen osa hyvinvoinnin ja kestävän yhteiskunnan ra-
kentumista, mutta se yksin ei riitä tuomaan kehitystä kaikille. Meidän pitää pystyä parem-
paan.

Miten luodaan talouskasvua, yrittäjyyttä ja kehitystä, joka lähtee ympäristöstä ja sen ih-
misistä, heidän oikeuksistaan, osaamisestaan ja vahvuuksistaan? Mikä on kehittyvillä
markkinoilla toimivan yksityissektorin rooli suhteessa luonnonvarojen riittävyyteen, kes-
tävään demokratiaan, turvalliseen oikeusvaltioon sekä ihmisoikeuksien toteutumiseen?

On ulkoministeriön velvollisuus valvoa, että kaikki kehitystoimijat saavat aikaan kehi-
tystuloksia ihmisoikeusperustaisesti, mutta selonteko ei aseta työlle evaluointi- ja monito-
rointiedellytyksiä.

Arvoisa rouva puhemies! YK:n johdolla solmittiin syksyllä kestävän kehityksen tavoit-
teet, jotka ohjaavat kaikkien maiden kehitystä vuoteen 2030 saakka. Tavoitteet ovat valta-
va askel eteenpäin kohti parempaa maailmaa, mutta nuoret ovat niissä heikosti edustettui-
na. Maailmassa on tällä hetkellä suurempi sukupolvi nuoria kuin koskaan aikaisemmin, ja
toivomme, että Suomi olisi eturintamassa nostamassa esille globaalia nuorisopolitiikkaa.
Kaikkien tavoitteiden toteutumisen edellytys ja avain on nimittäin nuorissa — siinä, että he
uskaltavat haastaa vallitsevan järjestelmän ja meidät valtaapitävät sekä luoda uutta. Meillä
on mahdollisuus kasvattaa sukupolvia, jotka näkevät, että oma hyvinvointi ja hyvä elämä
ovat erottamattomassa yhteydessä kanssaihmisten hyvinvointiin sekä ympäristön elinvoi-
maisuuteen ja siihen, että maapallolla myös jatkossa on edelleen elämää.

Arvoisa rouva puhemies! Meillä Suomessa kestävän kehityksen työryhmää vetää pää-
ministeri. Tämä on erinomaista eikä suinkaan toteudu kaikissa maissa. Mutta mitä tämä ar-
vovaltainen pääoma tarkoittaa konkreettisesti?

Pariisin ilmastokokouksessa päästiin historialliseen sopuun ilmastonmuutoksen pysäyt-
tämisessä. On tärkeää, että Suomi kantaa osansa kasvavasta vastuusta. On kuitenkin pidet-
tävä huoli, että ilmastorahoituksen kasvaminen ei ole pois kehitysyhteistyörahoista.
11



Pöytäkirjan asiakohta PTK 9/2016 vp
Kehitysyhteistyöstä leikkaaminen on arvovalinta. Se on irtaantumista jakamastamme
käsityksestä, että olemme maailmanlaajuisesti sidoksissa toinen toiseemme. Emme voi
paeta tai sulkea itseämme ulos toisen puutteesta ja hädästä. Vielä on mahdollista tehdä ar-
vovalinta ja muuttaa suuntaa.

14.47 Hanna Sarkkinen vas (ryhmäpuheenvuoro):  Arvoisa puhemies! Elämme globaa-
lissa maailmassa. Se, mitä tapahtuu toisella puolella maapalloa, vaikuttaa myös meidän
elämäämme. Nykyisistä talousongelmista huolimatta Suomi on yksi maailman rikkaim-
mista maista. Siksi onkin outoa, että hallituksen mielestä Suomella ei ole varaa auttaa maa-
ilman köyhiä ja hätää kärsiviä. Sellaisen viestin antaa kehitysyhteistyövarojen valtava leik-
kaus.

Kehityspoliittinen selonteko on pääosin hyvää tekstiä. Ongelmana on kuitenkin sanojen
ja tekojen ristiriita. Samaan aikaan kun hallitus sanoo tavoittelevansa kehitysyhteistyöbud-
jetin kasvattamista 0,7 prosenttiin bruttokansantuotteesta, se leikkaa noin 40 prosenttia
tehtävään suunnatuista varoista. Hallitus tekee historiallisen suuren leikkauksen kehitysra-
hoitukseen aikana, jona sen tarve on kriisien ja kasvaneen pakolaisuuden myötä ilmeisem-
pi kuin pitkään aikaan. On epärehellistä vaatia rajojen sulkemista sanoen, että pakolaisia
pitää auttaa lähtömaissa, ja samalla tehdä massiivisia kehitysyhteistyöleikkauksia.

Arvoisa puhemies! Hallituksen kehityspolitiikan ainoa ongelma ei ole rahoituksen mas-
siivinen leikkaus, vaan myös leikkausten järjenvastainen toteutustapa. Iso leikkuri kohdis-
tuu kansalaisjärjestöjen tekemään kehitysyhteistyöhön. Järjestöt ovat toivoneet, että leik-
kaukset toteutettaisiin takapainotteisesti ja näin saavutettaisiin sama säästö pienemmin on-
gelmin. Tämä rakentava ehdotus ei hallitukselle kuitenkaan kelvannut, ja leikkaukset to-
teutetaan täysipainoisesti heti, mikä johtaa siihen, että osa saavutetuista tuloksista valuu
hiekkaan ja jo käytettyjä rahoja menee hukkaan.

Toinen kehitysrahoitukseen liittyvä absurditeetti on Finnfundin massiiviset pääoman
korotukset. Hallitus on päättänyt korottaa yritysvetoista kehitysrahoitusta tekevän Finn-
fundin pääomaa enemmän kuin se itse on pyytänyt. Finnfund tekee tärkeää työtä, ja yksi-
tyissektorin mukanaoloa tarvitaan kehitysponnisteluissa, mutta se ei voi korvata järjestö-
jen tekemää työtä. Erityisesti kaikkein hauraimmissa maissa sekä koulutus- ja sosiaali- ja
terveyspuolella järjestöjen työn merkitys on suuri. Ulkoasiainvaliokunta osoitti viisautta
esittäessään budjettilausunnossaan, että osa Finnfundin pääoman korotuksista tulisi suun-
nata paikkaamaan järjestöjen kehitysrahoitusleikkausta. Asiantuntijavaliokunnan yksimie-
linen mielipide ei kuitenkaan hallitukselle kelvannut.

Arvoisa puhemies! Kehityspoliittisessa selonteossa valitut painopistealueet ovat oikean-
suuntaisia, ja on hyvä, että hallitus jatkaa ihmisoikeusperusteisen kehitysyhteistyön mallil-
la. On hyvä, että tyttöjen ja naisten aseman parantaminen on Suomen politiikan keskiössä.
Myös vammaisten aseman korostaminen on oikea painopiste. Tyttöjen kouluttaminen on
avain parempaan tulevaisuuteen. Tätä taustaa vasten on ristiriitaista, että hallitus leikkaa
pois ison osan YK:n naistenjärjestö UN Womenin rahoituksesta.

Sanojen ja tekojen ristiriita on läsnä myös siinä, että selonteko puhuu yritysvastuullisuu-
den merkityksestä kehityksessä mutta samaan aikaan hallitus leikkaa suomalaisyritysten
vastuullisuutta tutkivan Finnwatchin rahoitusta. Mikään muu taho Suomessa ei tee vastaa-
vaa työtä ja tuota vastaavaa tietoa. Ilmeisesti siellä EK:n löylykammarissa viihtyvä halli-
tus ei halua, että vastuuttomien yritysten kannalta kiusallisia asioita tuodaan julkisuuteen.
Sen viestin Finnwatchin suuri rahoitusleikkaus antaa.
12



Pöytäkirjan asiakohta PTK 9/2016 vp
Kehityspoliittisessa selonteossa todetaan aivan oikein, että maailmankaupan rakenteet
vaikuttavat kehittyvien maiden asemaan ja maiden kyky verottaa on olennainen kehitysky-
symys. Suomella on annettavana arvokasta verotusosaamista kehittyville maille. Globaali
veroparatiisitalous pitää kehitysmaat kyykyssä. Kehittyvistä maista pakenee enemmän
pääomia kuin sinne suuntautuu kehitysyhteistyöpanostuksia. Parasta kehityspolitiikkaa
onkin vaikuttaa siihen, että veroparatiisitaloudelle ja verovuodoille laitetaan piste. Myös
oikeudenmukainen kauppapolitiikka on olennaista. Toivottavasti koko hallituksen piirissä
ja kaikissa ministeriöissä luetaan tämä selonteko ja ryhdytään toimiin, sillä hallituksen toi-
met veronkierron ja aggressiivisen verosuunnittelun estämiseksi ja veroparatiisien sulke-
miseksi eivät ole tähän saakka vakuuttaneet.

Lopuksi: Jotkut ajattelevat, että kehitysyhteistyö on rahan tuhlaamista, ja kysyvät, miksi
Suomen pitäisi lahjoittaa rahaa muualle maailmaan. Suomella on rikkaana maana velvol-
lisuus auttaa. Kehitysyhteistyötä voi oikeuttaa myös Suomen edun kannalta. Onnistuneet
kehitysponnistelut hillitsevät globaaleja ongelmia ja pakolaisuutta, ja kehitysyhteistyöllä
luodut suhteet hyödyttävät talouttamme. On myös hyvä muistaa historiaa: vain puoli vuo-
sisataa sitten Suomi oli itse kehitysrahoituksen vastaanottaja. Milloinkaan ei tiedä, koska
meistä, avunantajasta, tulee avunsaaja, ja silloin totisesti toivon, että maailma tuntee soli-
daarisuutta ja yhteisvastuuta.

14.53 Stefan Wallin r (ryhmäpuheenvuoro): Värderade talman, arvoisa puhemies! Selon-
tekoa lukiessa ei ole vaikeaa yhtyä useimpiin siinä käytettyihin muotoiluihin. Tavoitteena
tulee olla kestävä kehitys, kehityspolitiikalla haluamme edistää tasa-arvoa ja vahvistaa
kaikkien naisten ja tyttöjen oikeuksia ja mahdollisuuksia, haluamme vahvistaa kehitysmai-
den omia edellytyksiä kaupan ja talouden kehittämiseen, ja Suomi panostaa kehitysyhteis-
työhön, jossa suomalaisella osaamisella on erityinen merkitys.

Tekstin perusteellisempi, ehkä tekninen läpikäynti osoittaa selonteon vilisevän sellaisia
sanoja kuten "vahvistaa", "lisätä" ja "kehittää". Lisääkö hallitus kenties rahaa kehitysyh-
teistyöhön? Ei. Selonteko on hyvää tarkoittava mutta valitettavasti rakennettu upottavan
hiekan päälle, koska rahat kaiken tämän hyvän toteuttamiseen puuttuvat. Sivulta 9 löytyy-
kin linjaa vahvimmin määrittävä virke: "Lähivuosina Suomi joutuu toteuttamaan kehitys-
yhteistyötä aiempaa niukemmin määrärahoin ja henkilöresurssein."

Ruotsalainen eduskuntaryhmä on marraskuussa esitellyssä vaihtoehtobudjetissaan
osoittanut, että massiivisia leikkauksia, joita Suomi tänä vuonna ja tällä kaudella tekee ke-
hitysyhteistyöbudjettiin, ei tarvitsisi tehdä, jos vain tehdään oikeita painotuksia. Lisäämät-
tä budjetin alijäämää esitimme kehitysapuun 250 miljoonaa euroa enemmän kuin hallitus.

Värderade talman! Euromässigt drabbas det multilaterala utvecklingssamarbetet och det
allmänna stödet för FN-organisationer mest då regeringen skär över 300 miljoner euro i bi-
ståndet. Ändå skryter redogörelsen med hur mycket Finland samarbetar med och stöder
FN-organisationer. Det här är, ärade biståndsminister, tyvärr inte trovärdigt. Förra hösten
presenterades det uträkningar att vi skär ned våra bidrag till FN-organisationerna med i
snitt 70 procent. 

Siffran var så skamlöst hög att jag lät kontrollera den på UM inför den här debatten.
Kanske man på ministeriet ändå hade lyckats omallokera pengar så att siffran blivit aning-
en lindrigare? Svaret var i sig jakande, men ändå inte speciellt trösterikt. Stödet till FN-or-
ganisationerna skärs fortfarande ned med omkring 60 procent och samtidigt väljer Finland
13



Pöytäkirjan asiakohta PTK 9/2016 vp
att koncentrera stödet till bara fyra FN-organisationer, de i sig viktiga UN Women, Unicef,
UNFPA och UNDP.

Ärade talman! Det är alldeles klart att vårt internationella anseende som ett ansvarsfullt,
globalt och engagerat land har fått sig en törn av detta.

Arvoisa puhemies! Haluan esittää tässä myös joitakin myönteisiä arvioita. Tässä tilantees-
sa on oikein, että Suomen osuus vähiten kehittyneiden maiden rahoituksesta pysyy kan-
sainvälisten suositusten yläpuolella. Oikea painopistevalinta on myös se, että lähes kaikki
Suomen kahdenväliset kumppanimaat ovat vähiten kehittyneiden maiden joukossa. Suo-
men tavoitteena on myös saada yksityistä yritystoimintaa vahvemmin mukaan kehitysyh-
teistyöhön. Kehitysmaiden valjastaminen niiden taloutta vahvistavaan normaaliin kaupal-
liseen yhteistyöhön on tervetullutta. Meidän on kuitenkin pidettävä huolta siitä, että nämä
kaksi tavoitetta voidaan saavuttaa samanaikaisesti. Suomen on syytä seurata tarkkaan, mi-
ten yritystoiminta kohtaa kaikkein vähiten kehittyneiden maiden tarpeet, koska näiden
maiden infrastruktuuri on yleensä hyvin haavoittuvainen.

Värderade talman! I sig är det lätt att understöda flera av de prioritetsområden som enligt
redogörelsen ska styra vårt utvecklingsarbete. Framför allt kan vi skriva under iakktagel-
sen som visar att kvinnors och flickors rättigheter, ställning och möjligheter att delta i sam-
hället förbättrar hela samhället och främjar uppnåendet av övriga utvecklingsmål. Ett vik-
tigt prioritetsområde är också att stärka demokratin och att stärka civilsamhället.

Arvoisa puhemies! Lopuksi tärkeä periaatteellinen ajatus — tai itse asiassa retorinen
avainkysymys: miksi hallitus leikkaa kehitysapua juuri nyt, kun se samanaikaisesti, varsin-
kin pakolaiskeskustelussa, toistaa ennalta ehkäisevään toimintaan panostamista, siis pa-
nostamista niihin ongelmapesäkkeisiin, joista nälkä, kurjuus ja pakolaisvirrat saavat alkun-
sa? Nimenomaan ongelmapesäkkeissä kehitysapurahoista voisi olla lähes mittaamatonta
ennalta ehkäisevää hyötyä.

14.58 Antero Laukkanen kd (ryhmäpuheenvuoro): Arvoisa rouva puhemies! Valtioneu-
voston selonteko Suomen kehityspolitiikasta on hyvin ristiriitaista luettavaa. Siinä kuva-
taan Suomen yleviä tavoitteita monesta eri kulmasta ja korostetaan, kuinka Suomi kantaa
vastuuta maailman köyhyydestä, ja samalla leikataan noin 40 prosenttia niistä rahoista,
joilla tavoitteet tulisi saavuttaa. Erityisen moitittavia ovat leikkaukset kansalaisjärjestöiltä
ilman minkäänlaista sopeutumisaikaa.

Suurimmat euromääräiset leikkaukset kohdistuvat monenkeskiseen yhteistyöhön.
Yleistukea leikataan lähes puolet YK:n tasa-arvojärjestöltä, juuri tältä naisten järjestöltä,
väestörahastolta, lastenrahastolta. Muut YK:n järjestöt, kuten UNEP, ympäristöohjelma,
kehitysohjelma, WHO, FAO ja ILO, ovat jäämässä kokonaan ilman yleistukea, siis kah-
deksan järjestöä.

Myös maa- ja aluekohtaiseen kehitysyhteistyöhön esitetyt leikkaukset ovat suuria, ja lä-
hes kaikkea sen puitteissa tehtävää yhteistyötä vähennetään. Kuin pisteenä i:n päälle leika-
taan vielä rauhanvälitystyön rahoituksesta, ja kuitenkin samaan hengenvetoon selonteko
korostaa näiden järjestöjen roolia ja toimintaa Suomelle keskeisenä osana kehitysyhteis-
työtä. Ristiriita on niin ilmeinen, että lukija joutuu kysymään itseltään, miten ihmeessä tä-
män selonteon tavoitteet voivat toteutua. Ei taida oikea käsi tietää, mitä vasen tekee.
14



Pöytäkirjan asiakohta PTK 9/2016 vp
Vuosikymmenien aikana Suomi on rakentanut yhden maailman toimivimmista kehitys-
yhteistyömalleista. Vielä kaksi vuotta sitten OECD:n arvion mukaan Suomi oli ansioitu-
nut kehitysmaiden omien painopisteiden kunnioittamisessa, joustavuudessa ja tuloshakui-
suudessa. Suomea pidettiin käytännönläheisenä ja vastuullisena toimijana. Nyt tästä toimi-
vasta mallista ollaan luopumassa. Miksi, on oikea kysymys.

Arvoisa puhemies! Suomen kehitysyhteistyössä on meneillään historian ehkä merkittä-
vin painopisteen muutos. Hallituksen linjaukset ovat siirtämässä kehitysyhteistyön sen si-
säkehältä ulkokehälle, jolla rahoituksen painopiste siirtyy suomalaisilta kansalaisjärjestöil-
tä finanssitoimijoille pääomasijoituksina ja lisärahana EU-tasoisille toimijoille. Ihmisoi-
keusperustaisuudesta ollaan siirtymässä kohti yksityisen sektorin merkitystä painottavaa
kehityspolitiikkaa. Kristillisdemokraattinen eduskuntaryhmä pitää tätä muutosta maail-
man köyhyyttä ja eriarvoisuutta lisäävänä vastuuttomana politiikkana.

Monipuolinen toimijakenttä on ollut aina kehitysyhteistyömme vahvuus. Tässä me kris-
tillisdemokraatit haluamme nostaa esiin erityisesti suomalaisten kansalaisjärjestöjen osuu-
den. Kansalaisjärjestöt edustavat suomalaisen kehitysyhteistyön parasta osaamista ja to-
teutusta. Se on pitkäjänteistä ja tavoitteellista toimintaa juuri siellä, missä tarve on suurin.
Se on kustannustehokasta, se perustuu tietoon, taitoon ja pitkäaikaiseen kokemukseen jo
yli 60 vuoden ajalta. Saanen muistuttaa, että hallitukset vaihtuvat, ministerit vaihtuvat,
jopa virkamiehet vaihtuvat mutta nämä kansalaisjärjestöt jatkavat työtään sukupolvesta
toiseen.

On arvioitu, että kehitysmaista meille hyvinvoiviin maihin tulevat rahavirrat ovat mo-
ninkertaiset verrattuna kehitystukeemme heille. Varmaa tietoa miljardin tarkkuudella ei
tästä voi saada, mutta yksiselitteistä kuitenkin on, että Suomen kehityspolitiikan painopis-
teet, kuten ihmisoikeuksien ja demokratian edistäminen sekä eriarvoisuuden vähentämi-
nen, tukevat kansainvälisen toimintaympäristömme meillekin tärkeää vakautta.

Kristillisdemokraattinen eduskuntaryhmä ei pidä järkevänä hallituksen suuntaa ja pai-
nopisteen muutosta kehitysyhteistyössä vaan peräänkuuluttaa laajaa keskustelua ja yhä
edelleen voimakkaampaa tukea kansalaisjärjestöjen tekemälle kehitysyhteistyölle, samal-
la kun voimme myös kehittää Finnfundin kaltaisia instrumentteja.  Kehitysyhteistyön mää-
rärahat tulee mahdollisimman nopeasti nostaa Suomen antamien sitoumuksien tasolle, 0,7
prosenttia bruttokansantuotteesta.

Puhemies Maria Lohela: Mikäli on halua nyt käydä debattia, niin pyydän edustajia il-
moittautumaan.

15.04 Aila Paloniemi kesk (vastauspuheenvuoro):  Arvoisa rouva puhemies! Kehitysyh-
teistyön eri muotojen välillä ei ole todellakaan syytä vastakkainasetteluun. On erittäin hy-
vä, että selonteossa tunnustetaan, että hyvinvoinnin lisääntyminen kehitysmaissa ei tule ta-
pahtumaan ilman talouselämää, työpaikkoja ja elinkeinojen kehittymistä.

Maailmalla puhutaan tällä hetkellä impact WASHista ja impact businessistä, joilla tar-
koitetaan arvopohjaisen liiketoiminnan suurta tulemista. Siinä kestävät ratkaisut ovat ydin-
liiketoimintaa. Liikkeelle lähdetään kohdemaan kehityshaasteista, joihin haetaan ratkaisu-
ja uusia innovaatioita kehittämällä. Nyt on tärkeää, että meillä on tämänkaltaisille yrityk-
sille olemassa oikeanlaista tukea ja riittävästi resursseja. Esimerkiksi Tekesillä, ulkominis-
teriöllä, Finnfundilla, Finnpartnershipillä on ohjelmia, joilla voidaan tukea kestävien rat-
kaisujen vientiä. Meillä on vain yksi maapallo, eikä meillä ole varaa jättää yrityksiä pois
15



Pöytäkirjan asiakohta PTK 9/2016 vp
kestävän kehityksen edistämistyöstä ja köyhyyden vähentämisestä. Kehitysyhteistyön on
oltava paljon muutakin kuin hyväntekeväisyyttä.

15.05 Kari Kulmala ps (vastauspuheenvuoro):  Arvoisa rouva puhemies! Ensinnäkin on
todettava, että kehityspolitiikan selonteko ylipäänsä tehdään valtioneuvoston toimesta. Se
on erinomainen asia. Tämä on nyt ensimmäinen kerta, kun valtioneuvosto (Vasemmalta:
Ei ole ensimmäinen, vaan toinen kerta!) linjaa kehityspolitiikkaansa tässä muodossa. Se
kertoo siitä, että kehityspolitiikasta on tulossa Suomessa entistä tavoitteellisempaa, harki-
tumpaa, järkevämpää. (Välihuutoja)

Kautta linjan myönteistä kehityspoliittisessa selonteossa on myös se, että Suomi pyrkii
olemaan entistä aktiivisempi kehityspoliittinen toimija. Suomi haluaa varmistaa kehityspo-
litiikan vaikuttavuuden ja tuloksellisuuden sekä valita selkeät painopistealueet, joilla se ha-
luaa toimia ja pystyykin täten vaikuttamaan aikaisempaa painokkaammin.

15.06 Saara-Sofia Sirén kok (vastauspuheenvuoro):  Arvoisa puhemies! Tosiaankin, nyt
ensimmäistä kertaa ministeri Toivakan toimesta nämä kehityspolitiikan suuntaviivat tuo-
daan keskusteltavaksi tänne eduskuntaan tällä tavalla kuin ne nyt on tuotu, (Välihuutoja
vasemmalta) ja sen takia onkin hienoa, että tätä keskustelua täällä käydään.

Ministeri Toivakka puhui esittelypuheenvuorossaan tästä yhteistyöstä yli perinteisten
siilojen, ja tämä on mielestäni yksi keskeisimpiä asioita, jolla me voimme näitä tavoitteita
saavuttaa, niin kuin kaikissa puheenvuoroissa on nimenomaan pidetty tärkeänä, että näit-
ten tavoitteiden edistämiseksi nyt tehdään töitä.

15.06 Jutta Urpilainen sd (vastauspuheenvuoro):  Arvoisa puhemies! Toivon, että halli-
tuspuolueiden edustajat nyt tarkistavat faktat. Tämä on toinen selonteko kehityspolitiikas-
ta, joka tuodaan eduskuntaan. Edellinen tuotiin vuonna 2014 toukokuussa.

Arvoisa puhemies! Kolmasosa rikkaiden afrikkalaisten varallisuudesta on sijoitettuna
veroparatiiseihin, mikä aiheuttaa vuosittain Afrikan valtioille noin 14 miljardin dollarin
verotulomenetykset. Tällä rahasummalla voitaisiin rahoittaa terveydenhuoltojärjestelmä,
joka pelastaisi 4 miljoonan lapsen hengen, ja palkata opettajia riittävästi afrikkalaisiin kou-
luihin, jotta jokainen afrikkalainen lapsi pääsisi kouluun.

Nämä esimerkit kertovat veronkierto-ongelman suuruusluokasta. On aivan olennaista
vahvistaa kehitysmaiden omaa tulopohjaa estämällä veronkiertoa. Viime vaalikaudella
Suomi oli eturintamassa veronkierron vastaisessa työssä, teimme ohjelman kansainvälisen
veronkierron torjumiseksi. Ministeri Toivakka, oletteko valmis päivittämään tuon ohjel-
man ja tuomaan sen eduskuntaan, jotta me tiedämme, mitä Suomi (Puhemies koputtaa)
ajaa tällä vaalikaudella veronkierron vastaisessa työssä?

15.08 Jani Toivola vihr (vastauspuheenvuoro):  Arvoisa rouva puhemies! Selonteko an-
siokkaasti nostaa esille näiden tämmöisten ikään kuin pysyvämpien arvojen ja periaattei-
den merkityksen, kun puhutaan pitkäjänteisestä kehitysyhteistyöstä — ehkä arvojen, jotka
kantaisivat yli hallituskausien. Olisin kysynyt ministeriltä, miten tätä suuntaa voitaisiin
vahvistaa ja jatkaa, koska se on varmaan aika jaettu käsitys, että mitä enemmän meillä on
painopisteiden vaihtelua tai rahoituksessa ikään kuin isoja muutoksia, niin se heikentää sitä
tuloksellisuutta ja vaikuttavuutta.
16



Pöytäkirjan asiakohta PTK 9/2016 vp
Yksi mahdollinen malli tähän olisi esimerkiksi Belgiassa ja Ranskassa oleva kehitysyh-
teistyölaki, missä ikään kuin linjattaisiin tietyt pääperiaatteet, joiden pohjalta sitten kehi-
tysyhteistyötä tehdään, ja aina sitten vallassa oleva hallitus tietenkin pystyisi siihen tuo-
maan niitä omia painotuksiaan. Miten ministeri näkee tämän mallin tai joitakin vaihtoeh-
toisia? Miten se taataan, että yli hallituskausien sitten tietyt tunnustetut painopisteet eläisi-
vät ja jatkuisivat?

15.08 Hanna Sarkkinen vas (vastauspuheenvuoro):  Arvoisa puhemies! Tässä on ollut
paljon keskustelua tästä yritysvetoisen kehitysyhteistyön lisäämisestä. Kehitysyhteistyö-
panokset eivät voi ratkaista kaikkia ongelmia. On selvää, että me tarvitsemme mukaan yk-
sityistä sektoria. Kehittyvien maiden talouksien vahvistaminen on avain kestävään kehi-
tykseen, ja erityisesti vihreän teknologian ja ympäristösektorin puolella yritysten rooli on
merkittävä, mutta kaikkea yritykset eivät voi tehdä, eikä sitä kehityspolitiikkaa niiden va-
raan voi laskea. Vastakkainasettelu perinteisen kehitysyhteistyön ja yritysvetoisen kehitys-
yhteistyön välillä on turhaa, mutta siltä on tässä tilanteessa vaikea välttyä, kun järjestöiltä
leikataan yli 40 prosenttia samaan aikaan, kun Finnfundin rahoituskorotukset ovat niinkin
massiivisia kuin ne nyt ovat. Sinällään varmasti lisää rahaa sinne on syytäkin laittaa, mutta
onko tämä oikea jako-osuus?

Haluaisin myös uudistaa tuon edustaja Toivolan tekemän kysymyksen, eli mitä mieltä
ministeri on KPT:n suosittelemasta kehitysyhteistyölaista?

15.10 Stefan Wallin r (vastauspuheenvuoro):  Arvoisa puhemies! Pakolais- ja turvapaik-
kakeskustelussa kuulee myös hallituspuolueitten edustajakollegoitten suulla sanottavan,
että kehitysyhteistyörahoja kannattaa käyttää siellä, missä kurjuus, köyhyys ja pakolaisuus
syntyy, siis ennalta ehkäisevässä mielessä. Juuri siksi on varsin nurinkurista, että hallitus
leikkaa nimenomaan niitä rahoja, joilla tämä ennalta ehkäisevä vaikutus olisi. Arvoisa mi-
nisteri, haluaisin kysyä, mihin tämä perustuu. Miksi on tämä räikeä ristiriita sanojen ja te-
kojen välillä?

15.10 Antero Laukkanen kd (vastauspuheenvuoro):  Arvoisa rouva puhemies! Me me-
nemme nyt kehitysyhteistyössä kymmeniä vuosia taaksepäin, ja se on minusta tarpeetonta.
Suomen kehitysyhteistyön määrärahojen bruttokansantulo-osuus putoaa tänä vuonna noin
0,6 prosentista 0,38:aan. Me tipumme kaikkien Pohjoismaiden tavoitteista, ja vaikka kaik-
ki tietävät meidän taloudellisen tilanteemme, niin kuitenkaan kukaan maailmalla ei pidä
Suomea niin köyhänä maana, ettei meiltä riittäisi apua kaikista eniten tarvitseville. Tämä
laadukas ja tuloksellinen kehitysyhteistyö perustuu pitkäjänteiseen ja tavoitteelliseen toi-
mintaan. Viime vuoden merkittävät määrärahaleikkaukset sekä kohdennuksen muutokset
keskeyttivät monet hankkeet ja ohjelmat. Nopeat suunnanmuutokset heikentävät keski-
näistä luottamusta, vaikuttavat Suomen kansainväliseen maineeseen ja vaarantavat jo saa-
vutettuja tuloksia. (Puhemies koputtaa) Siksi on tärkeää, että tämä kehitysyhteistyöpoli-
tiikka (Puhemies: Aika!) olisi pitkäjänteistä.

Puhemies Maria Lohela: Nyt ministeri Toivakalle 5 minuuttia puhujakorokkeelta.

15.11 Ulkomaankauppa- ja kehitysministeri Lenita Toivakka:  Arvoisa rouva puhe-
mies! Kiitoksia tästä keskustelusta tässä vaiheessa, ja kiitos hyvästä palautteesta. Kiitos
17



Pöytäkirjan asiakohta PTK 9/2016 vp
myös kehittämisideoista. Olen äärettömän iloinen siitä, että nämä meidän selontekoomme
sisältyvät painopisteet saivat oikeastaan kiitosta yli puoluerajojen kaikilta ryhmiltä. Näen
itse, että me olemme nyt pystyneet näiden painopisteiden muodossa fokusoimaan toimin-
taamme, kristallisoimaan sitä työtä, mitä me tulemme jatkossa tekemään. Se on erittäin tär-
keätä, ei pelkästään tässä muuttuvassa kansainvälisessä tilanteessa kriisien pitkittyessä
mutta myös juuri siitä syystä, että olemme joutuneet tekemään näitä leikkauksia, joita tääl-
lä on kovasti arvosteltu. Minä ymmärrän tämän leikkauksien arvostelun. Olen itsekin pa-
hoillani siitä, että me joudumme ne tekemään, mutta ne on jouduttu jo tekemään, ja nyt on
aika katsoa eteenpäin eli sitä, miten me menemme tästä eteenpäin, miten me käytämme ne
700 miljoonaa euroa tänä vuonna ja niin, että ne auttavat nimenomaan niitä ihmisiä, jotka
ovat suurimman hädän edessä ja keskellä.

Se minun täytyy tähän puheenvuoroon sanoa, että Suomen kehitysyhteistyö on ollut ai-
emminkin erittäin laadukasta ja hyvätasoista. Se on saanut paljon kiitosta. Ja nyt on tarkoi-
tus, että tämän selonteon myötä tämä hyvä työ jatkuu. Meidän osaamistamme arvostetaan,
ja Suomi on kaiken kaikkiaan hyvin arvostettu kansainvälinen toimija. Minun mielestäni
meidän maineemme on hyvä. Nämä yksittäiset leikkaukset eivät ole meidän mainettamme
syöneet.

Nyt muutamiin asioihin, jotka nousivat näissä puheenvuoroissa esiin.
Ensinnäkin, minkä takia nyt tässä tilanteessa, kun on näin äärettömän vaikea pakolaisti-

lanne ja kriisit pitkittyvät, me leikkaamme kehitysavusta ja juuri niiltä alueilta? Minä ha-
luaisin kuitenkin kertoa sen, että nyt nimenomaan tämän linjauksen myötä me teemme sel-
laisen kohdennuksen, että esimerkiksi Syyriaan ja Irakin alueille, naapurialueille tullaan
kohdentamaan enemmän varoja. Me teimme sen jo viime vuonna. Viime vuonna esimer-
kiksi Syyriaan ja lähialueille kohdennettiin 34 miljoonaa euroa, kun meidän lupauksemme
esimerkiksi tammikuussa oli 15 miljoonaa euroa. Eli tarpeen syntyessä tehdään tietenkin
tämmöisiä päätöksiä lisää. Myöskin tälle vuodelle olemme päättäneet kohdentaa ja var-
masti sen tarpeen myötä, jota toivottavasti ei tule. Me kaikki toivomme, että Syyrian kriisi
jollakin aikajänteellä pikaisesti ratkaistaan, koska tämä humanitäärinen apu sinne on vain
laastaria ja pitkäaikainen apu niille hädän keskellä oleville ihmisille on se, että saadaan
kriisi ratkaistua. Eli Suomi toimittaa monien YK-järjestöjen, Maailman ruokajärjestön,
YK:n pakolaisjärjestön kautta — he ovat meidän kumppaneitamme — apua hädän keskel-
le.

Sen lisäksi tässä nousi esille verotus. Kiitän siitä keskustelusta. Edustaja Urpilainen nos-
ti sen ansiokkaasti esiin, ja tiedän, että tätä työtä on tehty. Myös tämä on asia, johon esi-
merkiksi ulkoministeriössä nyt on panostettu. Meillä on nimitetty pelkästään verotuskysy-
myksiin keskittyvä erikoissuurlähettiläs asiantuntijaksi katsomaan, mitä me tällä saralla
voimme tehdä, koska tämä on tunnettu tosiasia, että tällä verojärjestelmien kehittämisellä
— sillä, että kehitysmaat pystyvät keräämään paremmin veroja — on itse asiassa valtavan
suuri merkitys. Pelkästään yksi prosentti lisää veronkeruuta kehitysmaihin olisi enemmän
kuin perinteinen kehitysapu koko maailmassa yhteensä. Sillä olisi valtava merkitys sille,
että maa voisi esimerkiksi kohentaa omien kansalaistensa palveluja. Tärkeää työtä.

Mutta sitten tässä kiitettiin ja arvosteltiin sitä, että yksityinen sektori on tässä selonteos-
sa mukana. Sen haluan kertoa, että tällä yksityisen sektorin mukaantulolla ei korvata pe-
rinteistä kehitysapua. Molempia tarvitaan, ne täydentävät toisiaan. On maita — esimerkik-
si Syyria tällä hetkellä — joissa yksityisen sektorin panostukset eivät varmasti ole mahdol-
lisia, mutta sitten on maita, joissa niitä todella kaivataan. On tärkeätä, että me saamme yk-
18



Pöytäkirjan asiakohta PTK 9/2016 vp
sityisen sektorin mukaan, aivan kuten esimerkiksi muissa Pohjoismaissa. Meidän ihaile-
mamme Norja, Tanska, Ruotsi ja Hollanti ovat paljon pidemmällä siinä, miten heidän yk-
sityinen sektorinsa on mukana viemässä osaamistaan ja tarvittavaa kestävän kehityksen
teknologiaa näihin maihin ja sitä kautta parantamassa ihmisten elämää.

Ja toisaalta yksi asia, joka näissä puheenvuoroissa ei minusta riittävästi noussut esille:
Mikä on yksi syy muuttoliikkeeseen? Se, että ihmisillä ei ole toivoa paremmasta elämästä
eikä työpaikkoja. Työpaikkoja luo kyllä tehokkaimmin yksityinen sektori, ja tämä viesti
tulee kehitysmaista hyvin vahvasti.

Eli minä olen kiitollinen tästä keskustelusta, mutta toivon kuitenkin, että me emme aseta
näitä asioita vastakkain pelkästään näiden leikkauksien takia, vaan näemme monipuolises-
ti sen, että kaikenlaista apua tarvitaan riippuen vähän maan kehitystasosta ja myöskin siitä,
minkälainen tilanne siellä ihmisillä on.

Vielä haluaisin korjata: Täällä sanottiin — oliko kristillisdemokraattien puheenvuoros-
sa vai useammassakin — (Puhemies koputtaa) UN Womeniin ja YK-järjestöihin kohdis-
tuvista leikkauksista, jotka toki ovat totta, me joudumme leikkaamaan monelta järjestöltä.
Mutta UN Women on meidän painopisteemme. Suomi on tällä hetkellä viidenneksi suurin
rahoittaja maailmassa UN Womenille.

Puhemies Maria Lohela: Jatketaan keskustelua.

15.17 Sirkka-Liisa Anttila kesk (vastauspuheenvuoro):  Arvoisa puhemies! Kehitysyh-
teistyöpolitiikka on erittäin tärkeää, ja kun elämme maailmassa, joka on entistä enemmän
kriisiytymässä, valitettavasti, niin sen rooli entisestään korostuu.

Meillä on samaan aikaan ilmastonmuutos ja maapallon väestönkasvu, jonka johdosta 20
vuoden sisällä me tarvitsemme huomattavasti enemmän ruokaa, huomattavasti enemmän
vettä, huomattavasti enemmän energiaa. Ja nämä ovat niitä todellisia suuria tulevaisuuden
haasteita, joihin pitää pystyä vaikuttamaan sekä ilmastonmuutosta hillitsemällä että myös-
kin maapallon ruokaturvaa ja vettä ja energiaa lisäämällä.

Kysymys pakolaisuudesta on tänä päivänä vakava ongelma, ja pitkälti kysymys siinä on
myöskin siitä, että sotien jäljiltä — tälläkin hetkellä Syyriassa — on ihmisiä, jotka ovat
hengenhädässä, heitähän pitää auttaa. Mutta esimerkiksi Irakissa USA oli taistelemassa
kymmenen vuotta, ja nyt tiedetään, mitä jälkiä siellä on syntynyt. Minä vain kysyn, minkä
vastuun USA ottaa nyt siitä, että kymmenen vuotta sodittiin siellä Irakissa. Suurvallat voi-
sivat ottaa enemmän vastuuta kuin kerta kaikkiaan vain käydä sotimaan.

15.19 Sampo Terho ps (vastauspuheenvuoro):  Arvoisa puhemies! Valtioneuvoston se-
lonteko on aivan oikeansuuntainen, ja ministeri sitä ansiokkaasti tässä meille esitteli.

Kestävän kehityksen mukaisia investointeja nimenomaan meidän on suosittava. Mei-
dän on jaettava meidän osaamistamme. Yritysten on toimittava kehitysmaissakin vastuul-
lisesti, ja humanitääristä apua jatketaan leikkauksista huolimatta mittavassa määrin. On ni-
menomaan tärkeää, että globaalia vastuuta kannetaan tämän humanitäärisen avun kautta.
Se on sitä kaikkein kriittisimmin tarvittua apua.

Toisekseen on erinomainen huomio, että yksityissektorin kehitys on se, mikä nimen-
omaan luo hyvinvointia. Se pätee yhtä lailla kotimaassa kuin kehittyvissä maissa. Mutta
toisaalta korruption väheneminen ja vahva veropohja ovat välttämättömiä, jotta julkinen
sektori voi tarjota oikeudenmukaisia ja toimivia palveluja.
19



Pöytäkirjan asiakohta PTK 9/2016 vp
Lopuksi totean tähän rahoituskysymykseen, joka nyt on ikuisuuskysymys tällä vaalikau-
della kaikissa asioissa, ettei tämäkään sektori mitenkään voi välttyä leikkauksilta vaan sen,
aivan kuten muidenkin sektoreiden, (Puhemies koputtaa) on kyettävä kehittämään ja tehos-
tamaan toimintaansa.

15.20 Anne-Mari Virolainen kok (vastauspuheenvuoro): Arvoisa rouva puhemies! Olin
tunnistavinani kaikissa ryhmäpuheenvuoroissa kiitoksia tähän kehityspolitiikan yleiseen
linjaan, ja se on mielestäni hyvä, koska tämähän pohjautuu siihen puolueettomaan analyy-
siin, niihin suosituksiin, miten meidän tulisi toimia uudella tavalla, jotta me saisimme tu-
loksekkaampaa kehityspolitiikkaa ja niitä aitoja vaikutuksia.

On surullista, että pistetään vastakkain kansalaisjärjestöt, yritykset ja jopa mustamaala-
taan Finnfundia sen toiminnasta. Minun on syytä muistuttaa teille, että Finnfund toimii
kaikkein vaikeimmissa maissa. Vastuullisuus on olennainen osa kaikkia sijoituspäätöksiä,
niiden valmistelua ja varsinkin seurantaa. Meillä on lukuisia hyviä esimerkkejä Etiopiasta,
Keniasta, Uruguaysta, milloin mistäkin vaikeissa olosuhteissa olleista ihmisistä, naisista,
lapsista, jotka ovat saaneet parempaa elämää.

15.21 Antti Rinne sd (vastauspuheenvuoro):  Arvoisa puhemies! Arvostelu Finnfundin
osalta liittyy siihen, että Finnfundia pääomitettiin enemmän kuin Finnfund itse ymmärsi
pyytää ja samaan aikaan leikattiin kansalaisjärjestöiltä 43 prosenttia keskimäärin tuloista,
samoin YK-järjestöiltä jopa 70 prosenttia.

Mutta, arvoisa puhemies, ministeri nosti hyvin esille tämän 1 prosentin verolisäyksen,
sen vaikutuksen näitten kehittyvien maiden kansantalouksien kehitykseen. Minun mieles-
täni se oli erittäin hyvä, että tunnistettiin tämä, mitä edustaja Urpilainen nosti esiin omassa
puheenvuorossaan ja monet muutkin.

Kysyn kuitenkin, onko hallituksella tarkoitus tätä ensimmäistä ohjelmaa, liittyen tähän
kansainväliseen veronkiertoon, nyt jollakin tavalla päivittää ja tuoda se tänne eduskunnan
käsittelyyn. Se vei kuitenkin Suomen johtavaksi kansainväliseen veronkiertoon puuttuvak-
si maaksi silloin aikanaan, ja toivoisin, että se nimenomaan tuotaisiin nyt tänne eduskun-
taan päivitettynä ja sitä kautta päästäisiin jälleen jatkamaan tällä kehityslinjalla.

15.22 Ville Niinistö vihr (vastauspuheenvuoro): Arvoisa puhemies! Kyllähän tämä sano-
jen ja tekojen ristiriita tässä luo hallituksen politiikasta sellaisen irvikuvan, joka on tosi su-
rullista kaikille niille sadoilletuhansille ihmisille kehitysmaissa, jotka jäävät ilman Suo-
men valtion tukea. Tyttöjen koulutusresurssit vähenevät, ja humanitäärisestä avustakin,
vaikka siihen pyritään panostamaan, puuttuu semmoinen pitkäjänteisyys, kun tämä jälleen-
rakennus ja muu sen ympärillä oleva rahoitus, rauhanrakentaminen ja hauraiden valtioiden
hajoamisen estäminen heikkenee.

Kun itse olen saanut paljon palautetta YK-järjestelmässä toimivista järjestöistä, joissa
tunnen paljon ihmisiä, niin haluan myös ministerille sanoa, kun ministeri täällä pokkana
sanoo, että ei ole palavereissa tullut kritiikkiä: Voin kertoa entisenä ministerinä, ettei sitä
niin myöskään sanota, se sanotaan kautta rantain, siitä puhutaan tutkijoille, siitä puhutaan
diplomaateille. Minä olen saanut sitä palautetta paljon, että miten Suomi voi YK:n ympä-
ristöjärjestön perusrahoituksen ajaa alas hetkenä, kun se alkaa koordinoimaan ympäristö-
tavoitteita YK:n kestävän kehityksen tavoitteiden toteuttamisessa. Tämä antaa kuvan, että
20



Pöytäkirjan asiakohta PTK 9/2016 vp
Suomi vetäytyy talouden ison murroksen hallitsemisessa, joka on iso kysymys, että köy-
hyys (Puhemies koputtaa) maailmassa poistetaan ja ympäristökriisit ratkotaan.

15.23 Li Andersson vas (vastauspuheenvuoro):  Arvoisa puhemies! Kehitysyhteistyön
volyymin vähentämisen lisäksi on selvää, että hallituksen pyrkimyksenä on siirtää suoma-
laisen kehitysyhteistyön painopistettä kansalaisjärjestöjen ja YK-järjestöjen kautta tehdys-
tä työstä tällaiseen yritysvetoiseen kehitysyhteistyömalliin, ja kyllä nämä ovat aika merkit-
täviä linjamuutoksia suomalaisessa kehitysyhteistyöpolitiikassa. Haluaisin kysyä ministe-
riltä: miten hallitus aikoo varmistaa, että sellaiset keskeiset periaatteet, kuten esimerkiksi
avoimuus, tilivelvollisuus ja tuloksellisuus, joiden eteen on tehty hyvin paljon kehittämis-
työtä kehitysyhteistyön saralla viimeisten vuosien aikana, nyt tulevat toteutumaan tässä
uudessa, yritysvetoisessa mallissa? Tässä selonteossa valitettavasti esimerkiksi yritysvas-
tuuta ei ole juurikaan käsitelty tai määritelty.

15.24 Anna-Maja Henriksson r (vastauspuheenvuoro):  Värderade fru talman! Det är
nog ett dystert kapitel i Finlands biståndspolitiska historia som regeringen just nu skriver.
Det är tragiskt att man — ganska nonchalant — bara konstaterar att nu räcker inte pengar-
na. Själva texten är bra.

Tämä selonteko sisältää paljon hyviä asioita, mutta niin kuin tässä on tuotu esille, teot ja sa-
nat ja rahat eivät nyt ole sopusoinnussa ja samassa mittasuhteessa toisiinsa, ja nyt on kyse
myös arvovalinnoista, kun sanoitte, että hallituksen on ollut pakko leikata. No, se on arvo-
valinta, ei se mitään muuta ole. Me olemme RKP:n ja ruotsalaisen eduskuntaryhmän vaih-
toehtobudjetissa myös näyttäneet, että ei tarvitse tehdä tällaisia leikkauksia, jos ei haluta.
Ne voidaan rahoittaa toisella tavalla, ja se on tuotu esille varsin selkeästi. Me myös halu-
aisimme, että Suomi on pitkällä tähtäimellä luotettava toimija kansainvälisesti ja kansain-
välisessä kehitysyhteistyössä. Oletteko, ministeri Toivakka, vakuuttunut siitä, että Suomi
pystyy tämän maineen pitämään yllä?

15.25 Sari Essayah kd (vastauspuheenvuoro):  Arvoisa rouva puhemies! Edustaja Viro-
lainen täällä totesi hyvin, että nämä kehityspoliittiset tavoitteet ja päämäärät ovat sellaisia,
jotka varmaan kaikki tässä salissa pystyvät jakamaan, ja eihän ongelma olekaan niissä pää-
määrissä ja tavoitteissa, vaan siinä tavassa, millä tavalla tällä hetkellä tätä kehitysyhteis-
työpolitiikkaa harjoitetaan, elikkä näissä valtavan suurissa leikkauksissa, jotka vesittävät
sitten nämä hyvät tavoitteet ja päämäärät.

Edustaja Terho täällä totesi, että humanitaarinen apu ja siihen panostaminen on tärkeää.
Kuitenkin hallitus leikkasi 30 prosenttia nimenomaan juuri humanitaarisesta avusta. Tie-
dän, että edustaja Terho ei kuulu niihin, mutta teidän puolueenne ehdokkaita kävi viime ke-
väänä vaalikampanjoita oikein siitä, kuinka rajusti he tulevat leikkaamaan kehitysyhteis-
työtä ja leopardihatuilta viedään rahat. Tämän tyyppisiä lauseita siellä todella käytettiin.
(Välihuuto) — Vai gepardihattujako ne nyt sitten olivat. — Mutta joka tapauksessa tuntuu
tosi ikävältä, että nyt tässä tilanteessa, kun nimenomaan sitä apua tarvittaisiin siellä kriisi-
alueitten lähellä, juuri sitä humanitaarista apua leikataan.

15.26 Sampo Terho ps (vastauspuheenvuoro): Arvoisa puhemies! On tietenkin totta, että
puolueemme on pitänyt vaalikampanjassa esillä myös taloudellista vastuuntuntoa tälläkin
21



Pöytäkirjan asiakohta PTK 9/2016 vp
politiikkasektorilla, mutta huomautan, että ei ole olemassa mitään ristiriitaa tekojen ja sa-
nojen välillä hallituksen politiikassa. Hallitus on sitoutunut tekemään leikkauksia tiettyyn
määrään saakka koko valtiontaloudessa, ja kaikki muu toimii näiden raamien puitteissa,
myös kehitysapu — ei pelkästään kehitysapu, mutta myös kehitysapu. Joten toimimme
täysin johdonmukaisesti tässä asiassa ja niin kuin olemme suunnitelleet ja luvanneet.

15.27 Susanna Huovinen sd (vastauspuheenvuoro):  Arvoisa puhemies! Kyllähän tässä
keskustelussa on useammassa puheenvuorossa todettu tämä sanojen ja tekojen ristiriita, ja
silloin tietenkin olisi ollut odotettavaa ja ehkä vähän niin kuin rehellisempää tähän selon-
tekoon myös kuvata sitä, mitä nämä leikkaukset tarkoittavat ja miten suuria ne ovat esimer-
kiksi juuri YK-järjestöjen osalta. Kyllä täytyy todeta, että olisi nyt tässäkin keskustelussa
syytä muistaa, että tämä säästö tai leikkaus ei ole edelleenkään synonyymi uudistuksen
kanssa, niin kuin on ministerin suusta monta kertaa tässäkin yhteydessä kuultu.

Sitten tämä ihmetys tämän pakolaiskriisin hoidon osalta: Samaan aikaan, kun täällä hal-
lituspuolueitten edustajat sanovat, että kyllä lähialueilla täytyy näitä ihmisiä auttaa, YK-
järjestöiltä leikataan huomattava osa siitä tuesta, jolla ne yrittävät näitä leirejä siellä pitää
päällä ja hoitaa kunnolla, jotta ihmisten ei tarvitsisi lähteä hengenvaarallisille matkoille.
Eli kyllä tässä tämä logiikka ontuu, ja olisi hienoa kuulla ministeriltä myös näitten leik-
kausten vaikutuksista ja siitä, minkälaisia arvioita olette tehneet tästä.

15.28 Aila Paloniemi kesk (vastauspuheenvuoro):  Arvoisa puhemies! Haluan kuitenkin
muistuttaa, että Suomen tuki Syyriaan ja sen lähialueille vuosina 2011—2016 on yhteensä
jo 107 miljoonaa euroa, että ei se nyt ihan olematon summa ole. Ja humanitaarisesta avusta
kyllä leikattiin onneksi nyt vähemmän, koska ihan samaa mieltä olen siitä, että sitä apua
totta kai tarvitaan.

Mutta, arvoisa puhemies, fiksut investoinnit uusiutuvaan energiaan vähentävät ilman
muuta köyhyyttä ja parantavat ruokaturvaa hyvinkin tehokkaasti, ja sen avulla voidaan
myös integroida pakolaisia esimerkiksi naapurimaihin niin, että ei tarvitse lähteä henkensä
kaupalla toiselle puolelle maapalloa. Maailmassa, jossa väestö kasvaa ja kaupungistuu, ko-
tipuutarhojen kuokkiminen ei enää riitä, ei pidä nälkää loitolla. Tarvitaan toimivia elintar-
vikeketjuja, jotka ulottuvat maatalouden tuotantopanoksista kuluttajan pöytään. Jotta ihmi-
set pääsisivät ruokaan käsiksi, heidän pitää saada työtä ja toimeentuloa. Tarvitaan miljoo-
nia tuottavia työpaikkoja satoihintuhansiin yrityksiin, ja suurin osa niistä tarvitsee sähköä.
Minä muistutan teitä, että yli puolet afrikkalaisista on vielä ilman ensimmäistäkään sähkö-
valoa ja se, jolla sähköä on, maksaa siitä satumaisia summia. (Puhemies: Aika!) Muun
muassa tähän tarvitaan... [Puhemies antoi puheenvuoron seuraavalle puhujalle.]

15.29 Pekka Haavisto vihr (vastauspuheenvuoro):  Arvoisa puhemies! Minusta on tär-
keää, että kehityspolitiikkaa tehdään yli hallituskausien, ja sikäli on hyvä, että hallitus on
säilyttänyt keskeiset prioriteetit myös tässä selonteossa. En ollut varma, toimiiko muistini,
joten piti katsoa Googlesta, että todellakin ensimmäinen selonteko annettiin omalla minis-
terikaudellani, toukokuussa 2014, ja hyvin paljon samoja teemoja siinä oli.

Mutta olisin, ministeri, kiinnittänyt kahteen asiaan huomiota.
Toinen on järjestöjen rooli. Mielestäni on jonkinlainen ajatusvirhe jo siinä kesän rapor-

tissakin, jossa ajateltiin, että nyt pitää järjestöjä koordinoida tämän meidän virallisen kehi-
tyspolitiikkamme taakse. Jos katsoo järjestöjä, niin niillä on yli tuhat projektia yli sadassa
22



Pöytäkirjan asiakohta PTK 9/2016 vp
maassa. Mielestäni se on vahvuus ja se on rikkaus, että nämä järjestöt toimivat myös sel-
laisissa maissa, joissa Suomi muuten ei ole läsnä. Otetaan joku Sierra Leone — ei meillä
siellä ole monia projekteja, mutta sitten on pieni kansalaisjärjestö, joka tekee siellä asioita.

Ja viimeisenä asiana YK-järjestöjen rooli. Meillä on ollut aikaisemmin politiikkana, että
valitaan näitä pieniä, kovia, hyviä järjestöjä — UN Women, UNFPA, UNEP — ja nyt olen
erittäin huolissani esimerkiksi siitä, että UNEPin rahoitus on vedetty kokonaan alas ja näis-
sä muissa on leikkauksia.

15.30 Silvia Modig vas (vastauspuheenvuoro): Arvoisa rouva puhemies! Kyllä tämä se-
lonteko on ristiriitainen, mutta se johtuu siitä, että hallituksen politiikka on ristiriitaista.

Otetaan nyt esimerkkinä YK-järjestöt. Selonteossa sanotaan, että Suomi vahvistaa kan-
sainvälisten toimijoiden työtä, ja samaan aikaan YK-järjestöihin kohdistetaan valtavat,
jopa 70 prosentin, leikkaukset. Se tulee aivan varmasti heikentämään heidän työtänsä.

Kaikki hyvä ja tuloksellinen kehitysyhteistyö on pitkäjänteistä toimintaa, ja tämän tu-
loksellisuuden ja vaikuttavuuden hallitus nyt vaarantaa näillä massiivisilla leikkauksilla ja
rahoituksen ehtojen muutoksilla.

Meidän suomalaisessa kehitysyhteistyökentässä on monta toimijaa, ja niillä on kaikilla
tärkeä paikkansa siinä. Yksi niistä on meidän eduskuntapuolueiden perustama Demo Fin-
land. Minä olisinkin halunnut kysyä edustaja Toivakalta: miten te näette Demon roolin tu-
levaisuudessa, koska Demo on käsittääkseni ainoa toimija, joka tähtää nimenomaan demo-
kratiakehityksen ja demokratian edistämiseen? Jos me ajattelemme demokratiakehitystä,
yhteyttä konflikteihin, sillä on aivan selvä (Puhemies koputtaa) yhteys ja konflikteilla
muuttovirtoihin.

15.31 Saara-Sofia Sirén kok (vastauspuheenvuoro):  Arvoisa puhemies! Täällä on nyt
useampaan otteeseen viitattu tähän aikaisempaan selontekoon ja siihen, miten tällä otetaan
askeleita taaksepäin tai että tässä ei ole logiikkaa.

Todellakin on niin, että aikaisempi selonteko vuodelta 2014 on, mutta se keskittyi tulok-
siin ja annettiin kauden lopulla. Tämä selonteko on etupainotteinen, ja tässä katsotaan tu-
levaisuuteen, ja se on se, mikä tässä on nyt uutta ja ensimmäistä kertaa. Tämä vastaa ni-
menomaan tähän tarpeeseen päivittää meidän kehityspolitiikkaa uuteen tilanteeseen. Kan-
sainvälisesti on muuttunut paljon: YK:n Agenda 2030, ilmastosopimus ja tietenkin tämä
pakolais- ja humanitäärinen kriisi mutta myös meidän kansallinen, uusi tilanne, jossa nämä
resurssit ovat niukemmat.

15.32 Eva Biaudet r (vastauspuheenvuoro): Arvoisa puhemies! Suomen hallitus on las-
kenut nyt sitten kehitysyhteistyövaroja 0,6 prosentista 0,38:aan, ja minun mielestäni mei-
dän on kyllä syytä kysyä, onko meillä varaa leikata kehitysyhteistyövaroja tällä tavoin,
onko meillä varaa nakertaa meidän kehityspolitiikkaa tosi pieneen. Voidaan hyvin puhua
myös siitä, voiko olla puhumatta suunnanmuutoksesta, kun varat menevät näin pieneen ja
kun jättäydymme kokonaan pohjoismaisesta viitekehyksestä ja kun leikkaamme YK-jär-
jestöjen tukea niin, että meidän osuus on siellä todella paljon pienempi kuin ennen, ja kun
kansalaisjärjestöjen toimintoja puolitetaan, leikataan heidän mahdollisuuksiaan tukea sel-
laisia projekteja, joissa hallitus ja valtiot eivät voi olla mukana, esimerkiksi vähemmistö-
jen tukemisessa monessa maassa, jossa se voi olla vaikeaa, ja kun humanitäärisen ja kes-
tävän kehityksen tuki tulee ihan eripainotteiseksi. Täällä on puhuttu todella paljon (Puhe-
23



Pöytäkirjan asiakohta PTK 9/2016 vp
mies koputtaa) vaikuttavuudesta ja tuloksista. Humanitäärinen on tärkeää, (Puhemies: Ai-
ka!) mutta sen vaikuttavuus kestävään kehitykseen on hyvin pieni, valitettavasti.

15.34 Peter Östman kd (vastauspuheenvuoro):  Arvoisa puhemies! Hallituspuolueiden
edustajat ovat useimmissa puheenvuoroissa tulkinneet niin, että melkein kaikissa ryhmä-
puheenvuoroissa oltaisiin kiitetty hallituksen kehityspolitiikkalinjauksia. Sanon siihen,
että vaikka KD usein suhtautuu ymmärtäväisesti hallituksen tekemisiin, olemme kyllä täs-
sä asiassa täysin eri linjoilla.

Kristillisdemokraattien merkittävimmät erot hallituksen kehitysyhteistyö- ja maahan-
muuttopolitiikkaan koskevat ennen kaikkea EU-politiikkaa ja kansainvälisiä ratkaisuja.
Meidän mielestämme Suomen tulisi panostaa EU:n yhteiseen kiintiöpakolaisjärjestelmään
ja toisaalta turvapaikanhakijoiden sisäisistä siirroista olisi luovuttava. Pakolaisuutta tulisi
pyrkiä ennaltaehkäisemään panostamalla apuun kriisimaiden lähialueilla. Mutta hallitus on
toiminut näissä juuri päinvastoin: leikannut kehitysyhteistyöstä ja hyväksynyt laittomaan
ja vaaralliseen maahantuloon kannustavat turvapaikanhakijoiden sisäiset siirrot EU-mai-
den kesken. (Puhemies koputtaa) Kansainvälinen tilanne on muuttunut oleellisesti, (Puhe-
mies: Aika!) ja siksi kysyn: olisiko ollut viisautta tehdä toisin?

15.35 Erkki Tuomioja sd (vastauspuheenvuoro): "Kun pasuuna oli soinut / kaikki oli val-
mista maan päällä / ja Jahve jakoi maailman. Osansa saivat / Coca Cola Inc., Kaivosyhtiö
Anaconda, / Ford Motors ja sen sellaiset."

Arvoisa puhemies! Nämä Pablo Nerudan sanat 60 vuoden takaa kuvasivat varmasti hy-
vin sitä silloista maailmaa ja suuryhtiöiden toimintaa. Maailma on muuttunut, ja tänä päi-
vänä myöskin ymmärretään ja osataan käyttää yritystoiminnan panosta kehitysyhteistyös-
sä hyväksi. Mutta se, että luovumme suuryritysten demonisoinnista, ei tarkoita sitä, että
niitä pitäisi myöskään idealisoida. Sen vuoksi sen ohella, mitä tässäkin selonteossa ihan oi-
kein todetaan yritystoiminnan merkityksestä, olisi mielellään nähnyt enemmän painotusta
myös niiden pelisääntöjen vahvistamiseksi, jotka takaavat ihmisoikeuksien, ympäristön-
hoidon, veronmaksun ja työn perusoikeuksien kunnioittamisen yritysvastuulla.

15.36 Juho Eerola ps (vastauspuheenvuoro): Arvoisa rouva puhemies! Vähän kyllä häm-
mentävät muutamat näistä opposition puheista. Kun olen itse asiaa seurannut, niin en ole
ikinä huomannut, että Suomen kulloinkin antama kehitysavun määrä olisi mitenkään vai-
kuttanut seuraavana vuonna saapuvien turvapaikanhakijoitten määrään. Eli tämä annettu
kehitysapu ei siis ainakaan aiemmin ole millään tavoin korreloinut turvapaikanhakijoitten
määrän eikä etenkään sen kanssa, mistä maista tänne on tultu.

Arvoisa puhemies! Minä kuitenkin tästä logiikasta jotenkin sain kiinni ja käännän sitä
pikkasen toistepäin, eli jo vuosikaudet ovat Somalian ja Irakin kansalaiset olleet kärkijou-
kossa, kun katsotaan, mistä maista Suomeen on tullut turvapaikanhakijoita. Näissä molem-
missa maissa on kuitenkin laajoja alueita, joilla vallitsee rauha, ja näiltä alueilta ei turva-
paikanhakijoiksi lähdetä. Irakissa tämä alue on niin kutsuttu Kurdistan ja Somaliassa Har-
geisan kaupungin ympäristö eli Somalimaa. Näillä molemmilla alueilla on jo suomalaista
yritystoimintaa, esimerkiksi aurinko- ja tuulivoimateknologian aloilla. (Puhemies koput-
taa) Kysynkin asianomaiselta ministeriltä, (Puhemies: Aika!) eikö tämä olisi juuri se... —
En sitten kysykään. (Naurua)
24



Pöytäkirjan asiakohta PTK 9/2016 vp
15.37 Jutta Urpilainen sd (vastauspuheenvuoro):  Arvoisa puhemies! Humanitäärinen
apu on tärkeää, mutta kuten ministeri itse täällä totesi, se on vain laastari. Tarvitaan myös-
kin pitkäjänteistä kehitysyhteistyötä, jota tekevät YK:n järjestöt ja kansalaisjärjestöt. Ja
tässä on se ongelman ydin: te leikkaatte kansalaisjärjestöjen tukea noin 43 prosenttia ja
YK-järjestöiltä jopa 70 prosenttia.

Mutta, arvoisa puhemies, minä haluan puhua verotuksesta, koska se on kaiken ydin. On
hyvä asia, että ministeri on nyt aktivoitunut ja ministeriö sen mukana ja suurlähettiläs ve-
rotuskysymyksiin on asetettu, mutta se ei riitä. Me tarvitsemme toimenpideohjelman. On
tärkeää, että eduskunta tietää, mitkä ovat Suomen tavoitteet ja prioriteetit, ja sillä haetaan
myöskin täältä eduskunnasta tuki. Joten toivon, ministeri, että te vastaatte minun kysymyk-
seeni: oletteko te valmis päivittämään sen ohjelman, joka viime vaalikaudella laadittiin
kansainvälisen veronkierron torjumiseksi, ja tuomaan sen eduskuntaan?

15.38 Pauli Kiuru kok (vastauspuheenvuoro):  Arvoisa rouva puhemies! Tässä on hie-
man demonisoitu Finnfundin roolia. (Vasemmalta: Ei ole!) — No, humanitäärisesta avus-
ta on puhuttu, ja minä puhun tässä humanitäärisestä avusta. — Ehkä nyt auttaa hahmotta-
maan tilannetta se, että niissä yhtiöissä, joissa Finnfund on mukana, on naisille vuonna
2014 tullut suoria työpaikkoja 8 600 kappaletta ja epäsuoria työpaikkoja 12 000 kappalet-
ta. Edellä mainituista työpaikoista puolet on Afrikassa. Tämä on sellaista työtä, joka on
myös humanitääristä työtä. En mitenkään väheksy sitä ongelmaa, mikä liittyy näihin leik-
kauksiin, mutta siihen on omat perusteet, niin kuin tässä selonteossa ihan oikein sanotaan.

Ministeriltä kysyisin sellaista, että kun täällä sivulla 10 puhutaan lisääntymis- ja seksu-
aaliterveyden asioista, niin minkälaisia esteitä näette, että tällaisen perhesuunnittelun
eteenpäinviemisessä löytyy kentältä.

15.39 Lauri Ihalainen sd (vastauspuheenvuoro): Arvoisa puhemies! Sen ohella, että Suo-
men kansainvälisen veronkierron vastaisen ohjelman päivitys on tärkeätä, kiinnittäisin
huomiota nyt tähän yritysten yhteiskuntavastuun merkitykseen. Tulevaisuudessa yrityksil-
le tulee helposti suuria mainetappioita. Se liittyy siihen, että kunnioitetaan ihmisoikeuksia,
sosiaalisia perusoikeuksia, ympäristöoikeuksia. Viime kaudella — varmaan ministeri
muistaa — me teimme tällaisen Suomeen liittyvän, julkista sektoria ja yrityksiä koskevan
yhteiskuntavastuutiekartan. Olisi tärkeätä, että tätä työtä jatkettaisiin myös tällä hallitus-
kaudella. Erityisesti kiinnitän kahteen asiaan huomiota: suomalaisten, kansainvälisillä
kentillä toimivien, globaalimarkkinoilla toimivien, yritysten täytyy myös korostaa yritys-
tensä yhteiskuntavastuuta, ihan maineensa kannalta. Ja varsinkin nyt, kun uudistetaan
myös valtion omistajapolitiikan strategiaa, siellä valtionyhtiöillä on erityisen suuri merki-
tys, että kirjataan vahva yhteiskuntavastuukriteeri myös valtionyhtiöitten toiminnalle.
Ajatteletteko, ministeri, samalla tavalla?

Puhemies Maria Lohela: Otetaan puheenvuorot edustajilta Elo ja Lindtman, ja sitten pyy-
täisin ministeriä vastaamaan.

15.40 Simon Elo ps (vastauspuheenvuoro):  Arvoisa rouva puhemies! Kristittyjen hätä
maailmalla on tällä hetkellä suuri. Lähi-idässä on arviolta 12 miljoonaa kristittyä, ja hei-
dän määränsä puolittuisi vuoteen 2020 mennessä. Aikaa ei siis ole hukattavaksi. Suomen
on tässä mahdollista — meidän kehitysyhteistyömme avulla — pyrkiä takaamaan kristityn
25



Pöytäkirjan asiakohta PTK 9/2016 vp
väestön oikeus saada tietoa perusoikeuksistaan ja tietysti sitten myös uskonnonvapaudes-
ta. Tässä tulosvastuullisuus on tietysti suuressa roolissa niissä maissa, mihin Suomi kehi-
tysyhteistyötä antaa. Näitä maita, joihin Suomi kehitysyhteistyöapua antaa, ovat esimer-
kiksi Etiopia, Kenia ja Tansania, ja Open Doors -järjestön listalla nämä ovat maita, joissa
uskonnonvapaus ei toteudu sillä tavalla kuin pitäisi. Arvoisa ministeri, miten hallitus ottaa
kehityspolitiikassa huomioon kristittyjen aseman maailmalla?

15.41 Antti Lindtman sd (vastauspuheenvuoro):  Arvoisa puhemies! Voisiko joku ker-
toa, kuka täällä on Finnfundia demonisoinut? Tai jos on sitä mieltä, että kehitysapuleik-
kausten kritisoiminen on jotenkin Finnfundin demonisointia, niin en oikein ymmärrä. Ni-
mittäin "valiokunta esittää, että osa suunnitellusta Finnfundin pääomakorotuksesta suun-
nattaisiin kansalaisjärjestöjen kannalta kielteisten vaikutusten lievittämiseen sekä Suomen
priorisoimien YK-järjestöjen, kuten UNEPin, rahoituksen turvaamiseen". Tämä on ulko-
asiainvaliokunnan yksimielinen lausunto. Edustaja Kiuru, syytättekö te ulkoasiainvalio-
kunnan jäseniä demonisoinnista? Haluaisin tähän vastauksen.

Arvoisa puhemies! Edustaja Urpilainen otti erittäin tärkeän asian ja teeman esiin. Tä-
mänkin keskustelun aikana EU-maat ovat menettäneet verojen välttelyn ja kierron seu-
rauksena yli 200 miljoonaa euroa, siis pelkästään tämän keskustelun aikana. Suomi nousi
viime kaudella kansainvälisen veronkierron vastustamisen kärkeen. Tämä lähettiläs on
hyvä asia, mutta tässä kysymys: Aikooko hallitus ottaa (Puhemies koputtaa) tämän agen-
dalle? Aiotteko tuoda (Puhemies: Aika!) tämän ohjelman päivityksen eduskuntaan?

Puhemies Maria Lohela: Ennen ministeriä vielä edustaja Kiuru, olkaa hyvä.

15.42 Pauli Kiuru kok (vastauspuheenvuoro): Arvoisa rouva puhemies! Pyydän anteek-
si edustaja Lindtmanilta, jos olen asettanut sanani niin, että se loukkaa edustajakollegoita,
se ei ole tietenkään tarkoitus. Olen kuitenkin ymmärtänyt, että tässä on hieman niin kuin
vastakkain asetettu leikkauksia ja sitten taas toisaalta Finnfundin pääomittamista. Sekään
ei tietenkään... (Hanna Sarkkinen: Ulkoasiainvaliokunnan lausunto on yksimielinen!) —
Kyllä, lausunto on yksimielinen, ja olemme myös hallinto- ja turvallisuusjaostossa kuul-
leet, mutta olemme myös kuulleet niistä hyvistä asioista, joita Finnfund tekee. Ja nyt aina-
kin minulle on syntynyt hieman semmoinen käsitys, että sitä puolta halutaan ikään kuin vä-
heksyä. — Niin kuin äsken sanoin, naisille on vuonna 2014 tullut suoria työpaikkoja Afri-
kassa 8 600. Minun mielestäni se on erittäin arvokasta humanitääristä työtä, mutta edel-
leen pyydän anteeksi, jos olen asettanut sanani niin, että se on ymmärretty, tai haluttu tie-
toisesti ymmärtää, loukkaavasti. (Eduskunnasta: Hyvä anteeksipyyntö!)

Puhemies Maria Lohela: Ministeri Toivakalle 3 minuuttia paikaltaan.

15.44 Ulkomaankauppa- ja kehitysministeri Lenita Toivakka:  Arvoisa rouva puhe-
mies! Me linjaamme nyt kehityspolitiikan tulevaisuutta, sitä, minkälaiseksi se muuttuu täs-
sä muuttuneessa ympäristössä. [Ville Niinistö viittasi ministerille, että tämä nousisi seiso-
maan.] (Naurua) — Anteeksi, edustaja Niinistö, miten minä nyt näin unohduin tuonne. —
Raha on tärkeää, ja meillä on edelleen 700 miljoonaa tällekin vuodelle käytössä, ja tällä ke-
hyskaudella tämä rahoituksen taso on toivottavasti hieman nouseva. Mutta korostan sitä,
26



Pöytäkirjan asiakohta PTK 9/2016 vp
että ei Suomi ainoastaan rahalla ole tähänkään asti tehnyt kehitysyhteistyötä, vaan osaami-
sella ja hyvällä kehityspolitiikalla. Tämä ei ole kadonnut meiltä mihinkään. 

Sitten minä haluaisin edustaja Niinistölle vielä sanoa, että Suomen maineesta ovat ko-
vin monet olleet huolissaan, ja minäkin olen keskustellut muiden kuin vain ministerien
kanssa tästä asiasta, aika laajan joukon kanssa ihmisiä ympäri maailman. Esimerkiksi
YK:n suurlähettiläs New Yorkissa on tätä asiaa seurannut jonkin verran, ja hän sanoi, että
hän ei näe tässä Suomen maineeseen tulleen suuria kolhuja. Kyse on niin pitkäjänteisestä
työstä ja Suomen hyvästä maineesta, ettei se näillä yksillä leikkauksilla vaurioidu. Mutta
meidän täytyy pitää huoli, että se on hyvää jatkossa — se on aivan olennaista — ja on mei-
dän kaikkien käsissä, että se on jatkossakin hyvää. 

Minä jopa sanoisin, että tämä maineen vaurioituminen on aika suomalainen keskustelu.
Meillä on vähän tapana olla semmoisia, että huono itsetunto on mukana monessa. Keski-
tyttäisiin nyt enemmän tähän tulevaan ja siihen, mitä me todella teemme, niin kuin tämän
selonteon on tarkoitus.

Sitten minä haluaisin nyt — minulla on vain kolme minuuttia aikaa — antaa muutaman
kommentin tästä yksityisestä sektorista ja siitä yritysvastuusta, mistä täällä muun muassa
kysyttiin. Eli siis meillä on erilaisia välineitä nyt tehdä kehitysyhteistyötä yksityisen sek-
torin kanssa. Kaikki nämä kehitysrahoitusinstrumentit ovat osa kehitysyhteistyötä, ja näil-
tä hankkeilta edellytetään aina kehitysvaikutuksia. Niitä arvioidaan ennen kuin ne hank-
keet saavat rahaa, sen hankkeen toteutusta seurattaessa sekä jälkikäteen. Tähän on erilaisia
välineitä riippuen vähän instrumentista.

Finnfundin osalta esimerkiksi, se kun on valtion omistajaohjauksessa, sen on noudatet-
tava toiminnassaan YK:n Global Compact -periaatteita. Sen on arvioitava rahoittamiensa
hankkeiden ihmisoikeusvaikutukset ja varmistettava niiden toteutuminen välineillä, jotka
on kansainvälisesti rakennettu. Sen lisäksi tätä avoimuutta lisätään, mutta esimerkiksi näi-
tä kehitysvaikutuksia arvioidaan seuraavien mittareiden avulla: työpaikat rahoitettavissa
hankkeissa; hankkeista hyötyvät viljelijät; verotulot ja maksut; köyhää väestönosaa suo-
raan palvelevien hankkeiden osuus. Eli mittareita on paljon, ja tätä avoimuutta ja seurantaa
itse asiassa lisätään koko ajan. Siinä mielessä me olemme menossa hyvään suuntaan, ja
kun järjestimme jokin aika sitten Säätytalolla Yksityinen sektori ja ihmisoikeudet -tapah-
tuman, siellä oli valtava määrä yrityksiä, jotka olivat kiinnostuneita nimenomaan siitä, mi-
ten ihmisoikeudet voidaan ottaa jatkossa paremmin huomioon. (Puhemies koputtaa)

Tähän verotusasiaan: Kyllä, sanon sen, että ulkoministeriössä on käynnissä verotuksen
ja kehityksen toimintasuunnitelman valmistelu. Näin vastaan tähän kysymykseen. Muuta
en tässä vaiheessa pysty lupaamaan, koska asioihin täytyy tietenkin perehtyä ennen kuin
mitään luvataan sen enempää.

Puhemies Maria Lohela: Sitten jatketaan keskustelua.

15.47 Ville Niinistö vihr (vastauspuheenvuoro): Arvoisa puhemies! Tämä kysymys Suo-
men maineesta ja toimintakyvystä YK-järjestelmässä on paljon laajempi. Meillä on isoja
murroksia siinä, miten taloutta ohjataan kestävään suuntaan. Se ei vain riitä, että me viem-
me suomalaisille clean tech -yrityksille vientiluottoja, vaan me viemme rahat pois siellä,
että YK-järjestelmässä saadaan jalkautettua se osaaminen kehitysmaihin esimerkiksi
UNEPin kautta. 
27



Pöytäkirjan asiakohta PTK 9/2016 vp
UNEP koordinoi ympäristöjärjestönä nyt kaikkea sitä kestävän kehityksen tavoitteiden
ja ilmastosopimuksen edellyttämää rakenteellista työtä, jotta kehitysmaat saavat vaikka il-
mastonmuutokseen sopeutumisen hallintaan. Eli jos ei ole oikeusvaltio ja jos järjestelmät
eivät ole kunnossa, niin vaarana on, että ne yritystuet voivat olla tehottomia. Kansalaisjär-
jestöjen ja meidän kahdenvälisen yhteistyön tuloksellisuus on koko ajan parantunut. Nyt
tehdään tosi nopea siirto. Näyttäisi siltä, että te otatte joitain yritystukien muotoja takaisin,
jotka on jopa todettu aikaisemmin tehottomiksi, ja tässä on se riski, että rahaa menee tehot-
tomammin käyttöön. Ei saa olla ideologinen kysymys se yritysyhteistyö. Vaikka se onkin
tärkeää, niin sekin pitää (Puhemies koputtaa) tehdä huolella.

15.48 Tytti Tuppurainen sd (vastauspuheenvuoro):  Arvoisa puhemies! Tässä aiemmin
perussuomalaisten ryhmäpuheenjohtaja sanoi sen asian ytimen. Hallitukselle kehityspoli-
tiikka on leikkauskohde muitten joukossa, kun se pitäisi nähdä osana Suomen ulko- ja tur-
vallisuuspolitiikkaa, se pitäisi nähdä strategisena valintana. Sitä vasten on hyvin hankala
ymmärtää näitä rajuja leikkauksia varsinaiseen kehitysyhteistyöhön, jotka pudottavat mei-
dät pois tästä pohjoismaisesta viitekehyksestä, joka on Suomelle se oikea paikka.

Erityisen vaikeaa on ymmärtää näitä leikkauksia YK-järjestöille. Ne ovat suorastaan va-
hingollisia tässä tilanteessa, kun nimenomaan pakolaisleirien olosuhteita tulisi parantaa.
Tässä ovat kyllä sanat ja teot räikeässä ristiriidassa.

Hyviä tavoitteita naisten ja tyttöjen asemasta, veropohjan vahvistamisesta, ruokaturvas-
ta ja niin edelleen, mutta nyt, ministeri Toivakka, kaksi viestiä teille: perukaa tulevassa ke-
hysriihessä nämä kohtuuttomat leikkaukset kehitysyhteistyöhön, ja kuten täällä edustaja
Urpilainen ja edustaja Rinne ovat vaatineet, päivittäkää tämä kansainvälisen veronkierron
vastainen ohjelma.

15.49 Mika Niikko ps (vastauspuheenvuoro):  Arvoisa puhemies! 32 000 turvapaikanha-
kijaa saapui viime vuonna Suomeen. Tämän vuoden lukua me voimme vain arvailla. Ei tar-
vitse mennä meren taakse kehitysyhteistyön perässä, kehitystyö on tullut Suomeen. Yksis-
tään luku- ja kirjoitustaidottomia on maassamme pitkästä aikaa jo aivan haasteeksi asti.
Kysykää vaikka kunnilta, jos ette muuten tätä tosiasiaa usko.

Oppositio on vaatinut bruttokansantuotteen 0,7 prosentin kehitysyhteistyörajan saavut-
tamista. Tosiasiassa — kysyn esimerkiksi kristillisdemokraateilta — onko tämä 0,7 pro-
senttia itseisarvo, vai olisiko se itseisarvo se, miten ne rahat käytetään? Me tiedämme, että
on paljon heikkouksia kehitysapurahojen käytössä, ja siinä mielessä leikkaukset ovat ajan-
kohtaiset. Saavutammeko me tavoitteen, jos laskemme maahanmuuton kustannukset, elik-
kä 0,7 prosenttia bkt:sta? Elikkä pelkästään tänä vuonna maahanmuuton kustannukset ovat
600—800 miljoonaa euroa, (Puhemies koputtaa) ja jos me nämä laskemme yhteen, niin me
saavutamme tämän helposti.

15.50 Matti Semi vas (vastauspuheenvuoro): Arvoisa puhemies! Tällä hetkellä kansain-
välistä yhteistyötä tarvitaan paljon enemmän kuin mitä sitä nyt on tehty. Tämä tilanne on
sellainen, tosi paha. Ministeri Toivakka kertoi tuossa, että Suomen maine ei ole pahasti ra-
pistunut YK:n piirissä, mutta jos mietitään sitä tilannetta, että panostettaisiin paljon enem-
män — sen, mitä meidän kuuluisi laittaa — niin meidän maineemme olisi paljon parempi,
ja sitä toimenpidettä tarvittaisiin nimenomaan nyt niissä kehitysmaissa ja näissä maissa,
jotta me pystyisimme vaikuttamaan siihen, että ihmisten ei tarvitsisi lähteä pois sieltä
28



Pöytäkirjan asiakohta PTK 9/2016 vp
omasta kotipaikastaan. Onko hallituksella suunnitelmia missään vaiheessa parantaa tätä ta-
loudellista tilannetta ja antaa enemmän rahaa kehitysyhteistyöhön?

15.51 Anders Adlercreutz r (vastauspuheenvuoro): Värderade fru talman! Först vill jag
tacka ministern för att läget i Syrien beaktas skilt för sig och att man satsar på det.

Tässä puhuttiin tehokkaammasta rahan käytöstä. Monet kehitysyhteistyöprojektit ovat pit-
käjänteisiä projekteja, joiden vaikutukset eivät näy ihan heti, ja niitten rakentaminen kes-
tää kauan. Nyt useasta ollaan katkaisemassa siivet kertaheitolla, pelkästään Suomen Lähe-
tysseuran projekteista 17 lopetetaan. Tämä vaikuttaa välillisesti satojentuhansien ihmisten
elämään. Tehokkuus: Miten tehokasta on rakentaa tehdas ja sitten vetää se tasaiseksi just
silloin, kun viimeistä konetta ollaan kantamassa sisään? Ei ole tehokasta eikä ole vastuul-
lista. Kysynkin nyt ministeriltä: missä määrin ollaan käyty keskustelua näitten järjestöjen
kautta siitä, että voitaisiin turvata kriittisimpien projektien läpimeno ja loppuunsaattami-
nen, vai ollaanko edetty ihan juustohöyläperiaatteella?

15.52 Sari Essayah kd (vastauspuheenvuoro): Arvoisa rouva puhemies! Nyt täytyy edus-
taja Niikolle todeta, että tämä 0,7 prosenttiahan on hallituksen tavoite, joka löytyy kyllä on-
neksi pitkän tähtäimen tavoitteena täältä sivulta 9, että ei tätä nyt pelkästään täällä opposi-
tio ole keksinyt, että yritetään sitä 0,7:ää prosenttia tavoitella, ja se on hyvä.

Oikeastaan ministeriltä olisin halunnut kysyä sitä, millä tavalla tämä 0,7 sitten saavute-
taan, minkälaisella aikataulutuksella, minkälaisella suunnitelmalla. Minusta on hienoa,
että se on pidetty edelleenkin siellä tavoitteena. On tosiaankin tärkeää, että me teemme te-
hokasta ja tavoitteellista kehitysyhteistyötä, mutta kun esimerkiksi kansalaisjärjestöiltä,
edustaja Niikko, monilta kristillistaustaisilta kansalaisjärjestöiltä leikattiin yhteensä 43
prosenttia, niin monet projektit jouduttiin hyvin nopeasti ajamaan alas. Teille on varmaan
tuttu Fidan tekemä kehitysyhteistyö: kesken kauden ihmiset joutuivat lähtemään kentältä.
Se on todella traagista ja varmasti aiheuttaa melkoista hämmennystä siellä, muun muassa
(Puhemies koputtaa) naisten ja lasten parissa tehtävän työn johdosta.

15.54 Mika Niikko ps (vastauspuheenvuoro):  Arvoisa puhemies! Tämä tavoite 0,7 pro-
senttia bruttokansantuotteesta on, kuten hallituksen esityksessä on, pitkän aikavälin tavoi-
te. (Timo Harakka: Seuraavan hallituksen!) Itse en usko, että se tämän hallituskauden ai-
kana toteutuu, eikä ole syytäkään toteutua, koska me tällä hetkellä teemme niin paljon hu-
manitääristä työtä nyt omassa maassamme. Tämä on ainakin minun näkemykseni, ja siinä
mielessä uskon, että kannamme myös osuutemme pakolaiskriisin kautta tässä humanitää-
risessä avustamisessa jo selkeästi yli sen 0,7:n bkt:sta.

Mutta mitä tulee näihin suomalaisiin kansalaisjärjestöihin, niin toki olen sitä mieltä, ja
oli meidän puoleemmekin ainakin vielä viime hallituskautena, että suomalaisia kehitys-
apujärjestöjä tulee arvostaa ja leikkaukset heiltä eivät saisi olla näin suuria. Siinä mielessä
tätä keskustelua on syytä käydä. Emme me voi laittaa samalle viivalle kahdenvälistä, mo-
ninkeskistä ja kotimaista kehitysyhteistyötä. Näissä tulee, totta kai, tehdä selkeä ero, mutta
se on meidän arvoisan ministerin käsissä.

15.55 Ilkka Kantola sd (vastauspuheenvuoro):  Arvoisa puhemies! Selonteossa ilahdut-
taa erityisesti se, että kansainvälisen kaupan merkitys nostetaan esiin. Hallitus pitää tärkeä-
29



Pöytäkirjan asiakohta PTK 9/2016 vp
nä, että kohdemaiden mahdollisuuksia saada vientituotteitaan maailmanmarkkinoille pa-
rannetaan. Tähän voidaan vaikuttaa muun muassa EU:n kauppapolitiikalla. Viennin estei-
den purkamisella voi olla kehittyvien maiden taloudelle paljon suurempi vaikutus kuin
maalle annetulla kehitysyhteistyörahoituksella.

Hallitus katsoo lisäksi, että yritysten roolia kehitysyhteistyössä vahvistetaan merkittä-
västi. Onkin selvää, että parhaimmillaan yksityinen sektori voi kuljettaa kehityksen perus-
tan luomiseen huomattavasti suuremmat resurssit kuin julkinen kehitysrahoitus. Yritysten
roolia arvioitaessa on kuitenkin tärkeätä muistaa, että yhteiskuntien kehitys vaatii pitkäai-
kaista sitoutumista ja johdonmukaisuutta. Kun pörssiyhtiön onnistumista arvioidaan kol-
men kuukauden kvartaalein, on yhteiskuntakehityksen onnistumisen kvartaali pikemmin-
kin 25 vuotta. Kehittymiseensä apua tarvitseva maa ei voi olla yksityisen sektorin pikavoit-
tojen kohdemaa.

15.56 Aila Paloniemi kesk (vastauspuheenvuoro):  Arvoisa puhemies! Täällä käytettiin
hyviä puheenvuoroja veronkierron suitsimisesta, ja haluan tästä vielä itsekin sanoa. Minul-
la on aivan tuoreet luvut siitä, että Saharan eteläpuolisen Afrikan maat saivat vuonna 2014
kehitysapua 40 miljardia dollaria, ja samana vuonna näistä maista lähti laittomina rahavir-
toina veroparatiiseihin — kuten muuten esimerkiksi Hollantiin, sivumennen sanoen —
60—100 miljardia dollaria. Nämä ovat järkyttäviä lukuja, ja ne kyllä aivan kiistatta osoit-
tavat sen, että hyvä hallinto, instituutioiden ja erityisesti verohallintojen uudistaminen ja
osaamisen vahvistaminen kehitysmaitten tarpeista lähtien ja jonkunlainen kerta kaikkiaan
kansainvälinen järjestelmä pääomapakojen hillitsemiseen, veronkierron lopettamiseen ja
niin edelleen ovat mielestäni myös välttämättömiä, ja tätä pitää minusta meidän kaikkien
tässä talossa edelleen ryhtyä ajamaan ponnekkaasti.

15.57 Eero Heinäluoma sd (vastauspuheenvuoro):  Arvoisa puhemies! Todellakin tässä
on erinomaisen vaikeita valintoja, ja se on käynyt selväksi keskustelun aikana ja sitä en-
nenkin, että hallitus tekee kyllä erittäin isoa muutosta tässä meidän kehitysyhteistyön pit-
kässä linjassa. Sitten voidaan keskustella siitä, mistä kaikesta se johtuu.

Kun on puhuttu siitä, miten puolueet saavat tavoitteitaan lävitse hallitusohjelmassa, niin
kiistatta on niin, että tämä oli perussuomalaisten keskeinen teesi ennen vaaleja, että kehi-
tysyhteistyövaroja leikataan, ja se on nyt toteutunut ehkä voimakkaampana kuin mitä moni
kuvitteli. Mutta muistan vaaleja edeltäneestä keskustelusta, että siihen perussuomalaisten
malliin kuului kyllä toinenkin puoli, ja se oli se, että siinä piti antaa mahdollisuus vapaa-
ehtoiseen avustamiseen niin, että olisi tullut verovähennys, joka olisi houkutellut sitten ra-
haa tilalle tähän. Kun julkinen raha vähenee, niin sitten olisi tullut yksityistä rahaa tilalle.
Ja muistan kyllä semmoisenkin keskustelun — ja useamman tuolta edellisestä istuntosalis-
ta — jossa nimenomaan (Puhemies koputtaa) sanottiin, että kun tämä huomioidaan, niin
lopputulos on plussan puolella.

15.58 Toimi Kankaanniemi ps (vastauspuheenvuoro): Arvoisa puhemies! Aika tasan 23
vuotta sitten eduskunnassa käsiteltiin Suomen ensimmäistä kehitysyhteistyöstrategiase-
lontekoa ja se lähetettiin silloin myös ulkoasiainvaliokuntaan ja sai paljon kiitosta. Silloin
elettiin myös aikaa, jolloin leikattiin erittäin rajusti, sen laman syvinä hetkinä, kehitysyh-
teistyömäärärahoja. Jouduin silloin keskustelemaan muun muassa eri YK-järjestöjen joh-
tajien kanssa ja kotimaassa niistä leikkauksista. Keskustelemalla asiat selvenivät, ja Suo-
30



Pöytäkirjan asiakohta PTK 9/2016 vp
men maine ei kärsinyt yhtään. Voin sanoa, että leikkaukset silloin olivat monelta osin jopa
hyvin terveellisiä: käytiin kaikki projektit läpi, hankkeet läpi ja kohdemaatkin läpi ja kar-
sittiin pois tehottomat, huonot, joita oli kertynyt mukaan. Nyt ministeri Toivakalla on erin-
omainen tilaisuus myös käydä läpi näitä ja katsoa, mikä on järkevää, mihin varoja on, ja
meillähän ei tänä päivänä ole varoja vaan velkaa.

15.59 Jani Toivola vihr (vastauspuheenvuoro): Arvoisa puhemies! Olisin vielä nostanut
tämän yritysten toiminnan esiin. Silloin kuin sitä kritisoidaan, niin ei ole ikään kuin tarkoi-
tus luoda vastakkainasetelmaa vaan päinvastoin, puhutaan siitä tulevaisuudesta ja siitä,
millä ehdoilla. Esimerkiksi yhdessä eduskunnan väestö- ja kehitysryhmän tilaisuudessa
Finnfundin suulla on sanottu, että heillä ei ole osaamista, kun puhutaan esimerkiksi seksu-
aali- ja lisääntymisterveys- ja -oikeuskysymyksistä, puhutaan tyttöjen ja naisten oikeuk-
sien toteutumisesta. Miten esimerkiksi tämmöinen asia varmistetaan sitten, kun nämä yri-
tykset lähtevät toimimaan sinne uusille markkinoille, mitkä ovat ne selkeät käytännöt tai
valvontamenetelmät, instrumentit, millä rahoitetaan näille yrityksille vaikka se asiantunti-
juus? Toisessa pöydässä isot suomalaiset yritykset, jotka toimivat jo kehittyvillä markki-
noilla, ovat itse sanoneet, että ei heillä ole sitä asiantuntijuutta, että he todellakin sitä tar-
vitsisivat. Ja esimerkiksi se pelkkä työpaikka ei ole takuu vielä hyvästä elämästä, vaan me
voimme ikään kuin viedä sitä vieläkin negatiivisempaan suuntaan, jos me emme siinä sa-
malla pysty kannattelemaan ja tukemaan sen ihmisen oikeuksien toteutumista. Tähän tar-
vitaan ne käytännön linjaukset ja tietysti myös se raha ja resurssi, miten se aidosti toteutuu.
Kun puhutaan näin isosta kasvusta, (Puhemies koputtaa) niin siinä on paljon hallittavaa.

16.00 Anne-Mari Virolainen kok (vastauspuheenvuoro): Arvoisa rouva puhemies! Täs-
tä edustaja Toivolan puheenvuorosta on hyvä jatkaa. Juuri näin, ei aseteta vastakkain ke-
hitysyhteistyössä kansalaisjärjestöjen toimintaa ja yritysten toimintaa, vaan nähdään se
mahdollisuutena kehittää. Näin minä olen lukenut tätä paperia. Senpä takia, kun me täällä
koetamme miettiä, miten toimimme mahdollisimman vaikuttavasti, kysyisin ministeri Toi-
vakalta, kun tässä sanotaan, että me toimimme EU-areenoilla ja kansainvälisten toimijoi-
den kanssa yhteistyössä, jotta me vältämme päällekkäisyydet ja saamme mahdollisimman
paljon vaikuttavuutta, ja pyytäisin teitä avaamaan sitä, miten sitä käytännössä viedään
eteenpäin.

16.01 Jutta Urpilainen sd (vastauspuheenvuoro): Arvoisa puhemies! On totta, että halli-
tus suuntaa kehitysyhteistyötä entistä enemmän yritysten kautta tehtäväksi, ja ainakin mi-
nun mielestäni yritysten kautta kanavoitavan tuen ensisijainen tehtävä on saada aikaan ke-
hitysvaikutuksia. Tämä on se lähtökohta. Siksi yritystukien tulee olla läpinäkyviä ja yritys-
ten tulee myöskin noudattaa yhteiskuntavastuuta.

Mutta, arvoisa puhemies, tämä vastaus kysymykseeni ministerin taholta oli kyllä hie-
man ympäripyöreä. Viime vaalikaudella Suomi oli eturintamassa kansainvälisen veron-
kierron torjunnassa. Me järjestimme kansainvälisen seminaarin Suomessa, me laadimme
kansainvälisen veronkierron vastaisen toimintaohjelman, me olimme kansainvälisillä foo-
rumeilla hyvin aktiivisia puhumaan ja vaikuttamaan tämän asian puolesta. Täällä salissa on
hyvin laaja poliittinen tuki tälle veronkierron vastaiselle työlle, näin aistin, koska myöskin
pääministeripuolueesta esitettiin tukea tälle asialle. Voitteko luvata, ministeri Toivakka,
31



Pöytäkirjan asiakohta PTK 9/2016 vp
että te tuotte tänne eduskuntaan esityksen, konkreettisen esityksen, jolla kerrotaan, miten
Suomi aikoo vaikuttaa tällä vaalikaudella veronkierron vastaiseen työhön?

16.02 Kimmo Kivelä ps (vastauspuheenvuoro):  Arvoisa rouva puhemies! Suomellahan
on huikea historia kehitysyhteistyössä. Ajatellaan vaikkapa Namibiaa. Voimme perustel-
lusti puhua, että Namibia on meidän musta heimokansamme.

Tämä hallituksen selonteko todistaa sitä, että nyt halutaan muuttuvassa maailmassa,
muuttuvassa todellisuudessa saattaa kehitysyhteistyöpolitiikka uuteen ryhtiin, uuteen
asentoon. Tämä on hyvin realistinen, mutta tässä ei kuitenkaan ole ihanteita ja perusarvoja
unohdettu. Kansalaisyhteiskunnan ja demokraattisten rakenteiden vahvistaminen on kes-
keisenä. Ja nimenomaan tässä selonteossa annetaan ymmärtää, että keskipisteenä tulee val-
tiovetoisessa kehitysyhteistyössä olla se, että mahdollistetaan tämä hyvän elämän edistä-
minen.

16.03 Hanna Sarkkinen vas (vastauspuheenvuoro):  Arvoisa puhemies! Veroparatiisien
ja verovuotojen vastainen työ on aivan olennaista kehityspolitiikkaa. Se on sitä tärkeää
ydintä, ja on hienoa, että monista puolueista on tänään tullut tukea tälle ajatukselle. Mutta
me tarvitsemme myös toimia. Puhe ei riitä, me tarvitsemme toimia hallitukselta.

Toivon, että esimerkiksi maakohtaista kirjanpitoa hallitus lähtee ajamaan eteenpäin. Se
olisi Suomen etu, mutta niin se olisi myös kehitysmaiden etu. Eli konkretiaa odotetaan. Ja
myös yksi keskeinen asia olisi saada nämä verotusasiat ja veroparatiisiasiat YK:n pöytiin,
joissa kaikki maat tasaveroisesti pystyvät osallistumaan keskusteluun.

Mutta yksi tärkeä asia on tänään jäänyt tässä keskustelussa vähemmälle, ja se on rauha.
Ilman rauhaa ei voi olla kestävää kehitystä, sillä hengissä selviäminen ja turvallisuus on ih-
misen ensimmäinen perustarve ja rauhan työ on myös kehitysyhteistyötä. Sen takia toivon,
että Suomi jatkaa voimakkaasti maailmalla arvostettua rauhanvälitys- ja rauhanturvaamis-
toimintaa.

16.04 Nasima Razmyar sd (vastauspuheenvuoro): Arvoisa rouva puhemies! Täällä salis-
sa on usein sanottu, että on pakko tehdä näitä leikkauksia. Se, mitä olette tehneet, on, että
olette tehneet valinnan leikata maailman köyhimmiltä ihmisiltä. Tässä selonteossa on pal-
jon tärkeitä asioita, kuten naisten ja tyttöjen asema, järjestöt — ne järjestöt, joilta olette va-
litettavasti leikkaamassa 43 prosenttia varoista. Mutta puhutte myös ansiokkaasti veron-
kierrosta, joten ihmettelen, minkä takia ministerillä ei ole siihen tarkempia vastauksia täs-
sä vaiheessa.

Se, mikä on tässä valitettavaa, on se, että me estämme pitkäjänteistä työtä maailmanrau-
han puolesta. Niin kauan kuin meillä ei ole pitkäjänteistä työtä, maailmalta ei tule loppu-
maan äärimmäinen köyhyys, ei tule loppumaan lasten ja nuorten kouluttamattomuus, ja
näissä asioissa Suomi on tehnyt ansiokasta työtä. Meidän järjestöt ovat tehneet erinomais-
ta työtä, ja juuri näiden järjestöjen työ tulee jäämään kesken. Jos maailmalla ei ole rauhaa,
jos me emme tee tätä pitkäjänteistä työtä, (Puhemies koputtaa) niin valitettavasti hinta tu-
lee olemaan moninkertainen, (Puhemies koputtaa) ja sen me näemme tässä joka päivä.

16.05 Anders Adlercreutz r (vastauspuheenvuoro): Värderade fru talman! Yksi muutos,
joka tässä on tehty, on se, että päästökauppatuloja on ohjattu ei kehitysyhteistyöhön vaan
takaisin ikään kuin päästölähteeseen. Miten ministeri näkee, että tämä on Suomen ympä-
32



Pöytäkirjan asiakohta PTK 9/2016 vp
ristötavoitteiden mukaista, ja kehottaako se yrityksiä siirtymään puhtaampaan teknolo-
giaan?

16.06 Lea Mäkipää ps (vastauspuheenvuoro): Arvoisa puhemies! Muistetaan vielä, että
silloin 93, kun ministeri Kankaanniemi oli kehitysyhteistyöministeri, tämä kehitysavun
brutto-osuus oli 0,7 prosenttia bkt:sta, ja sen jälkeen tähän ei olla päästy. Toivottavasti jos-
kus meidän kansamme on semmoinen, että voitaisiin antaa enempi tätä apua.

Mutta nyt tällä hetkellä hallituksen kehitysapu perustuu siihen, että vähemmällä saa-
daan enemmän ja parempia tuloksia. Sitten ovat tärkeitä nämä neljä painopistealuetta ja se,
josta minäkin olen vuosia puhunut, että kohdemaita pitäisi vähentää. Me emme voi koko
maailman köyhyyttä ja kurjuutta parantaa. Kyllä Suomi on tehnyt aina tehtävänsä, ja var-
maan tiedämme, että me olemme kärkimaita tässä.

Puhutaan myös köyhyydestä, tällä hetkellä köyhiä on toista miljardia. Köyhyyden ym-
pärillä täytyy puhua demokratian vajeesta. Aikanansa rikkaat maat ovat ryöstäneet luon-
nonvaroja, maataloutta, on sisällissotaa, korruptiota ja kaikkea. Mutta jos tämä maailma
pysyy (Puhemies koputtaa) jollain tolpalla, niin pikkuhiljaa me saamme tätä kehitystä
eteenpäin, uskon niin, ja varmaan meillä kaikilla suomalaisilla (Puhemies koputtaa) ja
päättäjillä on hyvää tahtoa viedä asioita omalla tavalla eteenpäin.

16.07 Susanna Huovinen sd (vastauspuheenvuoro):  Arvoisa puhemies! Palaan vielä tä-
hän keskusteluun tästä yritysten roolista jatkotyössä ja muistuttaisin vain siitä, että se oli
kuitenkin ulkoasiainvaliokunnan yksimielinen budjettilausunto, jossa korostettiin nimen-
omaan sitä, että koska Finnfundille tuli nyt ikään kuin enemmän kuin mitä siellä edes osat-
tiin suurimmissa kuvitelmissakaan ajatella tulevan tätä lisärahaa, olisi voitu jotenkin kat-
soa sitä leikkausten uudelleenkohdentamista niin, että olisi ainakin osa näistä järjestöleik-
kauksista voitu sitten muulla tavoin torjua, koska ne ovat todella rajuja.

Ja haluan vielä edustaja Ville Niinistöä tässä hieman kompata: Minäkin olen entinen mi-
nisteri, ja yksi pieni yksityiskohta on se, että myöskin nämä meidän muut YK-järjestömme
joutuvat nyt tähän leikkuriin. Tässä puhun nyt nimenomaan esimerkiksi Maailman terveys-
järjestöstä. Samaan aikaan, kun meillä on jatkuvia, uusia terveysturvariskejä tässä globaa-
lissa yhteistyössä, meidän pitäisi kyetä myös ennalta ehkäisemään, tekemään yhteistä työ-
tä, (Puhemies koputtaa) jotta näiltä vältyttäisiin. Siksi tämäkin yksityiskohta on hyvä mai-
nita.

16.08 Pekka Haavisto vihr (vastauspuheenvuoro):  Arvoisa puhemies! Kun viime aikoi-
na on tullut trendikkääksi sanoutua irti erilaisista kansainvälisistä sopimuksista ja si-
toumuksista, niin haluan kiittää hallitusta siitä, että tästä 0,7:stä ei olla nyt irrottautumassa.
Mielestäni tällaiset hypyt tuntemattomaan luovat nyt enemmän kaaosta tähän maailmaan
kuin mitä tarvitaan. Olisin kysynyt aikaisempiinkin puheenvuoroihin, muun muassa edus-
taja Adlercreutziin, viitaten: onko ministerin mielessä joku mekanismi, miten jo tällä hal-
lituskaudella voitaisiin lähteä kasvattamaan kohti 0,7:ää? Viime kauden kokemus osoitti,
että ellei ole tämmöistä työkalua, kuten silloin oli päästöhuutokauppatulot, se on hyvin vai-
keata. Te olette siellä ehkä yksin koko hallitusta vastaan siinä neuvottelutilanteessa.

Sitten toinen asia liittyen EU-rahoitukseen ja kansallisiin rahoituslaitoksiin, joihin ei ole
vielä viitattu kovin paljon täällä. Mielestäni näissä Suomi voisi nostaa profiiliaan suhtees-
sa niihin tavoitteisiin, joita meillä on: naisten asemaan, naisten maanomistusoikeuteen ja
33



Pöytäkirjan asiakohta PTK 9/2016 vp
tällaisiin kysymyksiin. Siellä on ehkä liian vähän ehdollistamista näihin kysymyksiin tänä
päivänä.

16.10 Rami Lehto ps (vastauspuheenvuoro):  Arvoisa rouva puhemies! Kehitysyhteis-
työstä on tullut pysyvää avustustoimintaa. Monet kehitysmaat ovat mestareita perustele-
maan, miksi heitä pitäisi avustaa. Lupaillaan parantaa demokratiaa ja ihmisoikeuksia. Lu-
paillaan hyvää hallintoa ja kestävää kehitystä. Miksi näin? Jaossa on vuosittain 100 miljar-
din euron ilmainen potti, jonka rahoitukseen Suomikin vuosittain osallistuu osaltaan. Ke-
hitysyhteistyörahojen vaikutusten seuranta on ollut heikkoa, ja toimintaa on jatkettu vuo-
desta toiseen perinteisin keinoin. Tutkimuksien mukaan Saharan eteläpuolisessa Afrikassa
äärimmäinen köyhyys on jopa lisääntynyt. Siellä bruttokansantuote henkeä kohti on ny-
kyään alempi kuin 70-luvulla, vaikka kehitysapua on sinne suunnattu suunnattomasti. Nyt
hallitus haluaa tähän saada muutosta ja tehostetaan toimintaa.

Toinen varapuhemies Paula Risikko: Nyt annan vielä neljä debattipuheenvuoroa, minkä
jälkeen ministeri vastaa. Nämä neljä henkilöä ovat edustajat Laukkanen, Andersson, Ha-
rakka ja Huhtasaari.

16.11 Antero Laukkanen kd (vastauspuheenvuoro):  Arvoisa rouva puhemies! Suoma-
laisen kehitysyhteistyön erittäin arvostettu ja hyvä taso ei suinkaan johdu tämän hallituk-
sen toiminnasta vaan edellisten hallitusten systemaattisesta, yhtenäisestä linjasta. Nyt tätä
linjaa ajetaan alas, ja siitä me täällä keskustelemme ja olemme huolissamme tästä paino-
pisteen muutoksesta. Tämä on hienoa, että perussuomalaiset rohkeasti ottavat vastuun sii-
tä, että tämä on nyt se heidän uusi linjansa, ja meitä on täällä aika iso joukko, joka on sitä
mieltä, että se linja on huono.

Ja sitten, arvoisa ministeri, kyllä tämä on rahakysymys, ja kyllä me menetämme osaa-
mista, kun toistasataa asiantuntijaa on menettänyt järjestöissä työnsä ja useita kymmeniä
kohteita on jouduttu sulkemaan. Kyllä tämä on rahakysymys ihan aidosti, ja me menetäm-
me tällä hetkellä valtavan määrän osaamista, joka on ihmisiä, jotka ovat koulutettuja, (Pu-
hemies koputtaa) tekevät pienellä palkalla kutsumuksensa tähden sitä työtä. Nyt he poistu-
vat markkinoilta.

16.12 Li Andersson vas (vastauspuheenvuoro): Arvoisa puhemies! Minäkin haluan osal-
tani selventää, että ei täällä ole mitään yksittäistä toimijaa kritisoitu vaan tässä on kritisoitu
hallituksen tapaa toteuttaa näitä säästöjä eli sitä, että Finnfundille osoitetaan enemmän va-
roja kuin mitä Finnfund ilmoittaa tarvitsevansa — samanaikaisesti, kun kansalaisjärjes-
töistä leikataan rajusti ja kaiken lisäksi etupainotteisesti tavalla, joka tarkoittaa, että jo
käynnissä olevia hankkeita joudutaan lopettamaan kesken.

Olen äärimmäisen ilahtunut siitä, että ministerikin tunnistaa tarpeen määritellä pelisään-
töjä yritysten kanssa tehtävälle kehitysyhteistyölle ja myöskin tälle yritysvastuulle. Mutta
olisin ainakin itse toivonut, että nämä olisivat sisältyneet jo tähän selontekoon, ottaen huo-
mioon, kuinka merkittävää poliittista painopisteen muutosta tämä edustaa. Ja haluaisin ky-
syä ministeriltä: millä tavalla näitä määrittelyjä nyt sitten aiotaan tehdä ja tuoda myöskin
eduskunnan tietoon?
34



Pöytäkirjan asiakohta PTK 9/2016 vp
16.13 Timo Harakka sd (vastauspuheenvuoro): Arvoisa puhemies! Tämä säästöpuhe on
täyttä sumutusta. Kyllä on tosiasia se, että kehitysyhteistyömäärärahojen leikkaus on ide-
ologinen valinta. Kun perussuomalaiset sen lupasivat ennen vaaleja, niin silloin kokoomus
ja keskusta, joilla kuitenkin on historiaa kansainvälisen vastuun tuntijoina, taipuivat tähän,
ja se olkoon heille häpeä. Muistutan, että Britanniassa, joka on harjoittanut monta vuotta
oikeistoliberaalia, hyvin tiukkaa leikkauspolitiikkaa, on juuri säädetty laki, joka sitoo ja
junttaa 0,7 prosenttiin tämän maan kehitysyhteistyömäärärahat. Siellä on ymmärretty se,
että tällaisten asioiden pitää olla poliittisten kähinöiden yläpuolella — tällä on laaja poliit-
tinen tuki — ja että ennen kaikkea se on osa ulko- ja turvallisuuspolitiikan strategiaa. Siitä
pitää pitää kiinni, joten he ovat ymmärtäneet sen, että pitkäjänteisyys, ennakoitavuus ja jär-
jestelmällinen toiminta on kaiken a ja o, myös sen tuloksellisuuden.

Toinen varapuhemies Paula Risikko: Edustaja Huhtasaari, sen jälkeen ministeri.

16.14 Laura Huhtasaari ps (vastauspuheenvuoro):  Arvoisa puhemies! Edustaja Kan-
kaanniemi puhui hyvin tässä salissa. Raha on tosiaan hyvä konsultti. Jos naisen asema ei
parane, jos köyhyys ei vähene, niin mitä me sellaisilla projekteilla sitten teemme? Minä en
ole huolissani Suomen maineesta. Minä uskon, että suomalaiset osaavat valita sinne erit-
täin hyvät henkilöt, ja minä uskon myös siihen, että he, ketkä sitä tekevät, ratkaisevat Suo-
men maineen, ei se rahamäärä. Mutta minä olen huolissani koko kehitysavun maineesta
maailmanlaajuisesti. Sitä on tehty noin 50 vuotta, ja tulokset ovat kehnot. Pitää myöntää,
että ei olla onnistuttu. Siirtomaaisännät ovat korvautuneet paikallisilla eliiteillä, jotka su-
juvasti jatkavat kansansa sortamista. Mutta nyt on hyvä, että vuoden 2018 lopulla tämä hal-
litus laatii selvityksen selonteon toteutumisesta ja sen tuloksista.

Toinen varapuhemies Paula Risikko: Ja sitten ministeri, enintään 5 minuuttia.

16.15 Ulkomaankauppa- ja kehitysministeri Lenita Toivakka:  Arvoisa rouva puhe-
mies! Kiitoksia tästä keskustelusta ja evästyksestä jatkotyöhön, siitä miten toimeenpan-
naan sitten tätä selontekoa, johonka muuten itse asiassa haluan sanoa, kun edustaja Haa-
visto on tuossa: Siis viime kaudella todellakin käytiin selontekokeskustelu 2014, tämän tie-
dämme hyvin, mutta se käytiin hyvin loppuvaiheessa kautta. Tässä on nyt kyse uusista lin-
jauksista nimenomaan tämän kauden alussa, ja tämmöinen keskustelu selontekomuodossa
käydään nyt ensimmäisen kerran. En vähättele näitä aiempia, mutta tämä tapa on nyt toi-
nen.

Tässä on monessa keskustelussa viitattu tähän kansainvälisen veronkierron vastustami-
seen, ja kuten jo aiemmin kerroin, ulkoministeriössä on siis käynnistetty tämmöinen vero-
tuskehitystoimintaohjelma. Sen valmistelu alkaa, ja sen tiimoilta käydään sitten laajem-
min tätä asiaa läpi, niitä asioita, mitkä liittyvät nimenomaan ulkoministeriön hallinnon-
alaan. Mutta tämä on kuitenkin kaikkien hallinnonalojen ja koko hallituksen työtä, ja nyt
on laitettu tarmo nimenomaan toimien eteenpäinviemiseen toimenpideohjelman päivityk-
sen sijaan. Näitä toimiahan tehdään koko ajan kaikilla aloilla. Esimerkkinä käyvät hyvin
nämä kahdenväliset verosopimukset, jotka nyt on tehty Espanjan kanssa, ja seuraavana tai-
taa olla vuorossa Portugali. Eli näitä toimia tehdään koko ajan, mutta minä korostan, että
tämä on koko hallituksen työtä ja tätä täytyy tehdä koordinoidusti. Ulkoministeriössä
omalta osaltaan viedään tätä asiaa eteenpäin.
35



Pöytäkirjan asiakohta PTK 9/2016 vp
Sitten minä haluaisin korostaa sitä, kun täällä on edelleen asetettu vastakkain sitä, että
kun on jouduttu leikkaamaan, niin on ikävää, että tämä suuri pääomitus menee nyt Finn-
fundille ja jotenkin korostuu tämä yksityisen sektorin rooli meidän kehitysyhteistyössä. Se
saa suuremman merkityksen, mutta niin se saa näissä kestävän kehityksen tavoitteissakin.
Kun me katsomme näitä 17:ää tavoitetta, kovinkaan moni näistä ei toteudu vain perintei-
sellä kehitysyhteistyöllä, joka on tärkeää, vaan me tarvitsemme tänne yksityisen sektorin
mukaan, jotta nämä tavoitteet voidaan jatkossa saavuttaa. Se vain on näin. Monet muut
maat ovat meitä edellä, ja nyt Suomen on aika päästä tähän kehitykseen mukaan. Ja olen
iloinen siitä, että suomalaiset yritykset pääsevät viemään omaa teknologiaansa, jotta kehi-
tysmaiden ihmisten elämä muuttuu paremmaksi ja sitä kautta myöskin voidaan tehdä ym-
päristölle hyviä tekoja ja ehkäistä toivottavasti myös ilmastonmuutoksen etenemistä.

Sitten leikkauksista haluaisin sanoa sen, että nyt tässä ohjelmassa fokusoidaan tarkem-
min se, mitä jatkossa tehdään. Me olemme pieni maa, mutta me olemme olleet suuri toimi-
ja kehitysyhteistyössä. Mutta meidän täytyy nyt tarkemmin miettiä, mitä kaikkea me teem-
me, mitä meidän varoilla tehdään, mitä meidän osaamisella tehdään, ja se on nyt näihin
kansiin koottu.

Meitä on arvosteltu. Riippumaton arvioitsija arvosteli Suomen kehitysyhteistyötä aiem-
min liian pirstaleiseksi. Me olimme hyvin monessa mukana, jolloin vaikuttavuus saattoi
jäädä vähemmäksi. Nyt me haluamme kohdentaa entistä tarkemmin resurssimme ja osaa-
misemme niille osa-alueille, joilla me olemme hyviä ja vahvoja, joita meidän kumppani-
maat tarvitsevat ja jotka ovat YK:n tavoitteiden mukaisia.

Sitten leikkauksista minun täytyy sanoa, että valitettavasti myös muut Pohjoismaat ovat
joutuneet tekemään leikkauksia. Me emme ole ainoa maa. Näistä olen käynyt kollegami-
nisterien kanssa keskusteluja, ja tämä suuntaus on tietenkin ikävä, me emme halua tätä jat-
kaa. Sen takia on tärkeää, että tämä suunta on nouseva hiljalleen, mutta miten nopeasti pää-
semme 0,7:n tasoon? Sitä en todellakaan uskalla sanoa enkä edes veikata, koska kaikki
riippuu meidän talouden kehityksestä ja monesta muustakin seikasta, mutta toivottavasti
mahdollisimman pian.

Sitten tässä nousi muutamia asioita vielä tärkeinä, kuten esimerkiksi rauhanturvaami-
nen, rauhanvälittäminen. Suomi on jatkossakin siinä vahvasti mukana. Se on työtä, joka on
pitkäjänteistä, se jatkuu edelleen yhtä pitkäjänteisenä, se on tärkeää, mutta se on hyvin nä-
kymätöntä. Mutta on hyvin tärkeätä, että Suomen tyyppinen maa on mukana näissä ope-
raatioissa ja tekemässä tätä vahvasti. Meillä on näissä paljon annettavaa, ja itse olen erityi-
sen paljon pitänyt esillä sitä, että naisten rooli näissä rauhanturvaoperaatioissa, rauhanvä-
lityksessä on äärettömän tärkeä. Tässä nimenomaan pohjoismaisella osaamisella, suoma-
laisella osaamisella ja arvomaailmalla on hyvin paljon annettavaa. Tämä on sitä työtä, mil-
lä näitä kriisejä voidaan jatkossa ehkäistä.

Sitten yksi asia itse asiassa vielä, kun tässä oli noista YK-järjestöleikkauksista: Tämä ei
todellakaan tarkoita nyt, kun mainitsin nämä kolme järjestöä, UN Women, UNFPA ja
Unicef, että Suomi vain näiden järjestöjen kautta toimii. Meillä on valtava määrä toimijoi-
ta, ketkä hankemuodossa eri projekteina ovat meidän kumppaneita edelleen, mutta se pe-
rusrahoitus on vain nyt näille kolmelle tärkeimmälle järjestölle. Esimerkiksi Zaatarin lei-
rillä Jordaniassa toimimme monien muiden järjestöjen kautta, kuten esimerkiksi Maail-
man ruokaohjelman tai Pakolaisavun tai monien muiden YK-järjestöjen kautta. Tämä lista
on pitkä, ja näistä voitte myös lukea tästä selonteosta.
36



Pöytäkirjan asiakohta PTK 9/2016 vp
Toinen varapuhemies Paula Risikko: Puhujalistaan ollaan nyt menossa, mutta poik-
keuksena nyt edustaja Urpilainen, 1 minuutti.

16.21 Jutta Urpilainen sd (vastauspuheenvuoro):  Arvoisa puhemies! Ministeri totesi,
että veronkierron vastainen työ edellyttää monen ministeriön panosta. Se on totta. Itse
asiassa tuo viime vaalikaudella laadittu veronkierron vastainen toimintaohjelma tehtiin mi-
nisteriöiden yhteistyönä. Olin itse valtiovarainministerinä sitä tekemässä. Siellä oli myös
kehitysministeri Haavisto, siellä oli ulkoministeri Tuomioja, ja se oli juuri ministeriöiden
yhteistyössä tehty hallituksen yhteinen toimintaohjelma. Näin ollen mielestäni olisi tär-
keää, että myös tämä hallitus tekisi toimintaohjelman, jotta te tiedätte ulkoministeriössä,
mitä siellä valtiovarainministeriössä tehdään, ja valtiovarainministeriö tietää, mitä ulkomi-
nisteriössä tehdään. Esimerkiksi verosopimukset, joihin viittasitte: laitoin itse liikkeelle
verosopimusneuvottelut sekä Portugalin että Espanjan kanssa viime vaalikaudella.

Minä näen, että täällä on vahva poliittinen tuki tälle asialle, ministeri Toivakka. Se on
varmaan harvinaista, että koko eduskunta on yksimielinen jostain asiasta. Toimikaa. Teh-
kää tämä ohjelma ja tuokaa se eduskunnalle, ja sitä kautta päästään jatkamaan keskustelua
ja Suomen aktiivisuutta.

Toinen varapuhemies Paula Risikko: Sitten me menemme siihen puhujalistaan. Ensim-
mäisenä siellä näyttää olevan edustaja Pauli Kiuru.

16.22 Pauli Kiuru kok: Arvoisa rouva puhemies! Kenialaistaustainen Wilson Kirwa tuli
ensimmäisen kerran Suomeen 1997. Hänen tarinansa on täynnä mielenkiintoisia käänteitä,
jotka ovat rohkaisevia. Uusin vaihe liittyy markkinoille lanseerattavaan kahviin. Siinä yh-
distyy maahanmuutto, yrittäjyys, kauppa, suomalais-kenialainen sisu ja raaka-ainetoimit-
tajien arvostaminen. Yrityksen sivuilla luvataan, että kahvinviljelijät saavat paremman
hinnan viljelemistään kahvipavuista, pystyvät luomaan perheilleen paremman tulevaisuu-
den, uskon huomiseen sekä paremmat viljely- ja elinolosuhteet. Näin viljelijät pystyvät
maksamaan lastensa koulunkäynnin. Näitä rohkaisevia esimerkkejä tarvitsemme lisää.

Suomen kehitysavun leikkauksia on arvosteltu. On totta, että Suomi on tiukassa talou-
dellisessa tilanteessa jäänyt jälkeen tavoitteistaan nostaa kehitysyhteistyörahoituksensa
YK:n suosittamaan 0,7 prosentin osuuteen bruttokansantulostaan. Olemme samalla 0,38
prosentin tasolla kuin Saksa ja edelleen edellä OECD-maiden keskiarvoa.

Joulukuussa hyväksytyn talousarvion mukaisesti Suomi lisää 130 miljoonalla eurolla
Finnfundin rahoitusta. Finnfund on Suomen valtion omistama kehitysrahoittaja. Tavoittee-
na on köyhyyden vähentäminen työpaikkojen ja kestävän talouskasvun kautta rahoittamal-
la kehitysmaiden yritysten investointeja. Painopisteenä ovat muun muassa uusiutuva ener-
gia, kestävä metsätalous ja ruokaturva. Finnfund pyrkii saamaan tuottoa sijoituksilleen,
mutta se ei jaa voittoa omistajilleen, ulkoministeriölle ja Finnveralle. Voitot sijoitetaan uu-
siin hankkeisiin. Puolet sijoituksista on Afrikassa. Köyhissä maissa ja vaikeissa olosuhteis-
sa onnistuminen on sekä rahoittajan, kohdemaan että erityisesti paikallisen väestön etu.

Selonteon mukaan äärimmäisessä köyhyydessä elävien ihmisten osuus maailman väes-
töstä on puolittunut vuodesta 1990. Se on ensimmäistä kertaa alle 10 prosenttia. Valitetta-
vasti voimakas väestönkasvu vaikeuttaa tilannetta monilla alueilla. Maailman väkiluku
kasvaa jokaisena päivänä yli 200 000 ihmisellä. Luku vastaa karkeasti Tampereen kokois-
ta kaupunkia. Afrikassa väkiluku kasvaa 90 000 ihmisellä päivittäin. Maanosan väkiluku
37



Pöytäkirjan asiakohta PTK 9/2016 vp
kasvaa vuoteen 2050 mennessä jopa 1,3 miljardilla, mikä on noin 240 Suomen asukaslu-
kua vastaava määrä.

Lisääntyvä väestö on yhteydessä ilmastonmuutokseen, maaperän köyhtymiseen, meren-
pinnan nousuun, eroosioon, makean veden loppumiseen, ravinnon riittämättömyyteen, li-
sääntyviin päästöihin sekä poliittiseen epävakauteen ja konflikteihin. Ihmiset etsivät epä-
toivoisesti turvallisempaa elinympäristöä ja varmempaa toimeentuloa. Paine hallitsemat-
toman maahanmuuttoaallon kasvamiseen on voimistumassa sekä Euroopassa että Suomes-
sa. YK:n arvion mukaan maailman pakolaisten määrä on 60 miljoonaa. Jos heidät jaettai-
siin tasan maailman 200 valtioon, tulisi jokaisen maan vastaanottaa 300 000 ihmistä. Osa
maista ei poliittisista syistä, pienen kokonsa, köyhyytensä tai sotatilansa vuoksi voi olla
vastaanottomaana, niinpä oikeampi luku olisi noin 500 000 maahanmuuttajaa jokaista vas-
taanottajamaata kohden.

Väestönkasvun muuttamisen hallittuun laskuun pitäisi olla maailman valtioiden ja YK:n
yhteinen tavoite. Perhesuunnittelun estäminen ja rajoittaminen on rikos ihmisyyttä vas-
taan. Rikokseen syyllistyvät on saatava vastuuseen teoistaan kansainvälisen oikeuden
eteen.

Kiina on onnistunut hillitsemään väestönkasvuaan ja nostanut satoja miljoonia ihmisiä
köyhyydestä hyvinvointiin. Saavutus on poikkeuksellinen. Osin se on tehty ympäristön
kannalta kestämättömällä talouskasvulla, osin tiukalla valtion perhesuunnittelulla ja sään-
telyllä. Arvostella toki voi, ja niin on tehtykin. On kuitenkin kysyttävä, olisiko tilanne pa-
rempi, jos väkiluku olisi kasvanut rajoituksitta. Tuskin.

Naisten aseman parantaminen ja koulutus on yhteydessä yhteiskunnan taloudellisen ja
sosiaalisen hyvinvoinnin lisääntymiseen, tämä on mainittu selonteossa. Naisten ja tyttöjen
oikeuksien parantaminen vaikuttaa perhesuunnittelun edellytyksiin ja väestönkasvuun.

Arvoisa rouva puhemies! Lopuksi: Kehitysavun ehdoiksi olisikin asetettava naisten ase-
man ja koulutuksen parantaminen sekä erityisesti perhesuunnittelu. Jos maa haluaa väes-
tönkasvua, (Puhemies koputtaa) niin sen on myös pystyttävä itsenäisesti vastaamaan sen
seurauksista.

16.28 Li Andersson vas: Arvoisa puhemies! Valtioneuvoston selonteko Suomen kehitys-
politiikasta herättää hyvin ristiriitaisia tunteita. Hallitus on kohdistanut poikkeuksellisen
isoja ja nopealla aikataululla toteutettuja leikkauksia kehitysyhteistyöhön aikana, jolloin
pitkäjänteisen ja vakaan kehitysyhteistyön tarve ja merkitys on konkretisoitunut monella
tasolla.

Säästöjen toteuttamistapa on myös ihmeellinen. Kukaan ei ole vielä vastannut kysymyk-
seen siitä, miksi Finnfundille osoitetaan enemmän rahaa kuin pyydetään samalla, kun kan-
salaisjärjestöjen tuki leikataan etupainotteisesti niin, että jo käynnissä olevia hankkeita jou-
dutaan lopettamaan kesken. Tätä toimintaympäristön perustavanlaatuista muutosta ei käsi-
tellä selonteossa kunnolla. Monet luetelluista tavoitteista ja painopisteistä ovat ristiriidassa
tehtyjen määrärahapäätösten kanssa. Tämä ristiriita herättää kysymyksiä tämän selonteon
merkityksestä ja käytännön politiikkaa ohjaavasta vaikutuksesta.

Selonteossa toistettu tavoite nostaa kehitysyhteistyön rahoitusosuus 0,7 prosenttiin brut-
tokansantulosta tuntuu erikoiselta ja valitettavasti myös surkuhupaisalta tilanteessa, jossa
hallitus on juuri päättänyt laskea sen 0,38 prosenttiin. Jotta tämä tavoitteenasettelu olisi us-
kottava, pitäisi hallituksen tehdä selkeä suunnitelma siitä, milloin ja miten tähän tavoittee-
seen aiotaan päästä.
38



Pöytäkirjan asiakohta PTK 9/2016 vp
Arvoisa puhemies! Hallituksen päämääränä on selvästi siirtää kehitysyhteistyön paino-
pistettä kansalaisjärjestöjen ja YK-järjestöjen kautta tehdystä työstä kohti yritysvetoista
mallia ja yksityistä sektoria. Selonteossa ei kuitenkaan avata sitä, millä tavalla hallitus ai-
koo toteuttaa viimeisten vuosikymmenten saatossa kehitetyt toimintamallit kehitysyhteis-
työn avoimuuden, vastuullisuuden, tuloksellisuuden ja tilivelvollisuuden takaamiseksi
myös yksityisen sektorin kautta tapahtuvassa kehitysyhteistyössä. Suomalaiselle veron-
maksajalle tärkeää on, että kehitysyhteistyössä jatkossakin noudatetaan periaatteita avoi-
muudesta ja tuloksellisuudesta. Myöskään yritysvastuukysymyksiä ei tässä selonteossa
juuri käsitellä, vaikka se poliittisen painopisteen muutos huomioiden on äärimmäisen kes-
keinen kysymys. Mielestäni hallituksen pitää tuoda eduskunnalle selvitys siitä, miten nämä
seikat aiotaan huomioida.

Monet selonteossa listatuista tavoitteista ovat sinänsä erittäin kannatettavia. Eriarvoi-
suuden vähentäminen on keskeistä aikana, jolloin maailman eriarvoisuus on kärjistynyt en-
tuudestaan absoluuttisen köyhyyden vähentymisestä huolimatta. Tilanne, jossa maailman
65 rikkainta henkilöä omistaa enemmän kuin puolet maapallon väestöstä yhteensä, ei ole
mikään osoitus hyvästä johtamisesta tai nerokkaasta bisnesideasta vaan siitä, miten äärim-
mäisen epätehokkaasti resurssit jakautuvat globaalissa taloudessa.

Myös kehitysmaiden omien talouksien vahvistaminen on äärimmäisen tärkeä periaate,
ja veroparatiisitalouden ja aggressiivisen verosuunnittelun suitsiminen on siinä keskeises-
sä roolissa. On arvioitu, että kehitysmaat menettävät joka vuosi moninkertaisen määrän va-
roja pääomapaon seurauksena kuin mitä ne vastaanottavat kehitysyhteistyövaroja. IMF:n
arvion mukaan kehitysmaat menettävät yli 200 miljardia dollaria vuodessa monikansallis-
ten yritysten verovälttelyn takia. Menetykset ovat suuremmat kuin samaisten maiden yri-
tysverotulot.

Lopuksi, arvoisa puhemies: Tähän ongelmaan on pyritty puuttumaan vahvistamalla ke-
hitysmaiden verohallintoja kehitysyhteistyön puitteissa. Se on äärimmäisen tärkeää mutta
keinona riittämätön. Sen lisäksi globaalin talouden pelisääntöihin on saatava aikaan todel-
linen ja iso muutos. Siirtohinnoitteluun puuttuminen, veroparatiisien sulkeminen, maakoh-
tainen veroraportointi ja verosopimusten oikeudenmukaistaminen ovat kaikki keskeisiä
keinoja tämän tavoitteen edistämiseksi.

16.32 Susanna Huovinen sd: Arvoisa rouva puhemies! Hyvin usein meiltä suomalaisilta
tuolla maailmalla kysytään, miten te sen teitte. Miten köyhä maa, sotien runtelema maa,
pystyi niinkin nopeasti nousemaan yhdeksi maailman menestyneimmistä kansakunnista
monellakin eri mittarilla? Tähän kysymykseen itsekin olen monissa kansainvälisissä yh-
teyksissä saanut vastata ja kertoa siitä, millä tavalla suomalaista ja pohjoismaista hyvin-
vointiyhteiskuntaa on rakennettu oikeudenmukaisuuden, tasa-arvon ja yhteisen tekemisen
tavoin.

Niinpä, arvoisa puhemies, voi sanoa, että eriarvoisuus on paitsi Suomen haaste, ehkä
myös maailman yhteisistä haasteistamme se suurin. Mutta samalla juuri tämä eriarvoisuu-
teen puuttuminen voisi olla yksi ihmiskunnan suurista mahdollisuuksista. Kun ihmiselle
annetaan mahdollisuus missä päin maailmaa tahansa olla osallisena yhteiskunnastaan ja lä-
hiympäristöstään, hän yleensä eri tavoin antaa oman panoksensa niin oman yhteiskuntansa
kuin koko maailmankin kehitykseen. Mutta tätä panosta ei valitettavasti voida odottaa, jos
ihminen koko ajan joutuu kamppailemaan nälän, köyhyyden, väkivallan ja osattomuuden
keskellä.
39



Pöytäkirjan asiakohta PTK 9/2016 vp
Arvoisa puhemies! On helppoa yhtyä niihin moniin puheenvuoroihin, joita on tässä kes-
kustelussa käytetty ja joissa on aivan ymmärrettävästi ihmetelty tätä ristiriitaa selonteon
sanojen — jotka ovat hyviä sanoja ja paikallaan olevia sanoja — mutta sitten toisaalta hal-
lituksen konkreettisten tekojen välillä. Mielestäni oli tärkeää se, että ministeri Toivakka
omassa puheenvuorossaan nosti esille hyvin painokkaasti sen, että kehityspolitiikan tavoit-
teena pitää olla ja on myöskin Suomen linjassa maailman vakaus. Se on myös suomalais-
ten, meidän jokaisen, etu pitkässä tähtäimessä, lyhyessä tähtäimessä mutta varsinkin tällä
pitkällä tähtäimellä.

Monet näistä kehityspoliittisen selonteon linjauksista ovat hyvin kannatettavia, mutta ne
on asetettu ikään kuin rahaa olisi ainakin vähintään yhtä paljon kuin aiemminkin, ja tämä-
hän, niin kuin tiedämme, ei pidä paikkaansa. Lisäksi edelleen haluan toistaa ihmettelyni
siitä, että vaikka täällä nyt kerrotaan, että Syyrian lähialueille on panostettu ja tullaan pa-
nostamaan, mikä on tärkeä asia, niin siitä huolimatta tässä keskustelussa pakolaiskriisin
osalta hyvin usein tuntuu ajateltavan niin, että tämä ikään kuin riittää. Mielestäni se ei ole
riittävää, kun ajattelemme esimerkiksi tätä YK-järjestöjen tilannetta tuolla ihan on the
ground -tasolla, jossa ne yrittävät näitä Syyrian sodan ja monien muiden konfliktien ai-
heuttamia asioita omalla parhaalla taidollaan sitten olla parantamassa ja auttamassa noita
ihmisiä tuolla alueella.

Arvoisa ministeri, oikeastaan haluaisin kysyä vielä tässä sitä, eikö nyt pitäisi nimen-
omaan katsoa pidemmälle, enkä siis tarkoita nyt ensi vuotta tai edes seuraavaa viittä vuotta
vaan oikeasti hyvin paljon pidemmälle, jotta me voisimme ennakoida jatkossa hyvissä
ajoin eteemme tulevat kriisit, ja osittain nämä kriisit ovat jo ennakoitavissa. Viittaan muun
muassa Davosissa esillä olleeseen paperiin, jossa on näitä tulevaisuuden kriisejä koetettu
ennakoida. Eikö näiden uhkien torjuminen vaatisi nyt nimenomaan sitä pitkäjänteistä, esi-
merkiksi YK-järjestöjen tukemista eikä sitä, että me nyt lähdemme muuttamaan tätä lin-
jaamme — niin paljon kuin ymmärränkin ministerin vaikeaa tilannetta tässä leikkausten
keskellä?

Puhemies! Haluan vielä loppuun todeta sen, että on erittäin tärkeää puhua veronkierros-
ta, korruption vastaisesta työstä ja demokratiakehityksestä. Meillä suomalaisilla, myöskin
poliittisilla päättäjillä, mielestäni olisi paljon annettavaa tähän työhön.

Lisäksi haluan erityisen kiitoksen antaa siitä, että edelleen pidämme naisten ja tyttöjen
aseman ja osallisuuden näissä periaatteissa ja linjauksissa korkealla tasolla.

16.37 Mika Niikko ps: Arvostettu rouva puhemies! Maailman kriisit pitkittyvät, pako-
laiskriisi luo humanitääristä hätää, ja tarve pakolaisten auttamiseksi kasvaa. Maailman va-
kaus ja rauhan rakentaminen on Suomen etu. Tästä olemme yksimielisiä. Eniten apua tar-
vitsevia tulee auttaa, ja me autamme. Suomen tulee priorisoida apu oikein, jotta se ei mene
niille, jotka eivät ole ensisijaisen avun tarpeessa. Tämä on erityisen tärkeää aikana, jolloin
yhä vähemmän varoja tähän on käytettävissä.

Arvoisa puhemies! Haluaisin keskittyä muutamalla sanalla kehitysyhteistyöhön. Jos ja
kun haluamme, että Suomen kehitysyhteistyömiljoonat menevät hyötykäyttöön, meidän
on kyettävä tarkastelemaan kriittisesti nykytilannetta. Maissa, jotka eivät ole saaneet kehi-
tysapua, äärimmäinen köyhyys on vähentynyt. Köyhyys on jopa lisääntynyt kehitysrahaa
saavissa maissa. Jos Kiinaa ei oteta tilastoissa huomioon, äärimmäisessä köyhyydessä elä-
vien määrä on jopa kasvanut sadalla miljoonalla ihmisellä vuosien 1990—2010 välillä.
40



Pöytäkirjan asiakohta PTK 9/2016 vp
Näin laskee muun muassa 40 vuoden uran kehitysyhteistyöasioissa tehnyt ulkoasiainneu-
vos Matti Kääriäinen. Miten tämä on mahdollista? Otetaan muutama käytännön esimerkki.

Afganistanissa köyhyys on ollut pysyvä ongelma. Jälleenrakennusrahaston tuoreen ra-
portin mukaan vuosina 2007—2012 köyhyydessä elävien osuus pysyi samana, vaikka ta-
lous kasvoi melkein 10 prosentin vuosivauhtia. Raha päätyy siis niille, joilla sitä valmiiksi
on. Suomi on sitoutunut 30 miljoonan euron vuosittaiseen tukeen Afganistanissa. Kolmas-
osa tästä kohdistuu Afganistanin jälleenrakennusrahastoon. Tämä rahasto on budjettitukea
Afganistanin hallinnolle Maailmanpankin kautta. Rahaston vuosibudjetti on likimain mil-
jardi euroa. Budjettituki on äärimmäisen riskinen instrumentti Afganistanin korruptoitu-
neissa oloissa. Esimerkiksi vuonna 2010 paljastui lähes miljardin dollarin kavallukset suu-
remman liikepankin johdossa. Presidentin veli oli yksi osallisista. Suomikin on Helsingin
Sanomien mukaan maksanut tukia kyseisen pankin kautta. Norja piti paljastusta ja sen jäl-
keistä saamattomuutta rahojen takaisinperimisessä niin pahana, että leikkasi tukeaan. Tuo-
hon leikkaukseen vaikutti myös se, ettei hallinto kyennyt osoittamaan toimeenpanneensa
lakia, joka kieltää lapsiavioliitot ja naisiin kohdistuvan väkivallan. Suomi toimi päinvas-
toin kuin Norja: edellinen hallitus nosti tukeaan Afganistanille. Suomen tulisi irrottautua
sitoumuksestaan maksaa puolet Afganistanin tuesta budjettitukena.

Toisena esimerkkinä palestiinalaisalueet. Yhteensä Suomen tuki oli viime vuonna 17
miljoonaa. Leikkausten myötä summa supistunee tänä vuonna lähelle 10:tä miljoonaa. Yk-
sin EU rahoittaa palestiinalaisalueita vuosittain noin 300 miljoonalla eurolla, josta suurin
osuus maksetaan palestiinalaishallinnolle. (Eva Biaudet: Siellä ei tarvita apua vai?) Pales-
tiinalaishallinto itse ilmoittaa, että hallinnon määrärahoista maksetaan palkkoja Israelissa
rangaistusta kärsiville terroristeille sekä heidän perheilleen. Kysyä myös sopii, mistä tulee
köyhään maahan se raha, jolla hankitaan kymmenettuhannet raketit ja rakennetaan miljoo-
nia maksaneet tunneliverkostot. Kun nykyiset rahoitustavat tukevat vahvasti palestiinalais-
hallintoa ja YK:n rakennuksia käytettiin kriisiaikoina jopa rakettien ampumiseen, on vai-
kea päätyä ajattelemasta sitä, että Suomen toimintatapa tuki terrorismia välillisesti tai vä-
littömästi.

Arvoisa puhemies! Suomalaiset ovat huolissaan kehitysapurahojen oikein kohdentumi-
sesta. On myös olemassa hyviä mahdollisuuksia kanavoida rahaa maailman vaikeisiin ti-
lanteisiin. Suomalaiset kansalaisjärjestöt ovat tuloksekkain ja läpinäkyvin tapa saada apu
perille. Luotettavuutta tukee sekä vastuu toimintaa rahoittaville kansalaisille että henkilö-
kunnan omistautuminen asialleen. Usealla järjestöllä on hyvät paikallistuntemukset ja tä-
ten kyky vastata ihmisten todelliseen tarpeeseen. Suomalaisiin kehitysjärjestöihin kohdis-
tuu 43 prosentin leikkaus. Kansalaisjärjestöiltä leikattiin siis suhteessa hieman enemmän
kuin kehitysyhteistyöstä kokonaisuutena. Tällä linjalla ei ole järkevä jatkaa. Hallituksen
tulee turvata suomalaisten kehitystyöjärjestöjen tulevaisuus. Leikkaukset ovat tarpeen
muualla, ensisijaisen kohteen tulisi olla budjettituen lopettaminen kokonaan maissa, joissa
esiintyy korruptiota. Monenkeskisestä rahasta on myös varaa leikata, koska se virtaa ken-
tälle niin monen välikäden kautta. Lisäksi monissa maissa on aivan turha yrittää rakentaa
toimivia kahdenvälisiä hankkeita, kun järjestöillä on valmiita malleja ja kokemusta niiden
toteuttamisesta.

16.43 Pekka Haavisto vihr (vastauspuheenvuoro):  Arvoisa puhemies! Edustaja Niikko
kiinnitti huomiota Suomen Afganistan-politiikkaan ja siihen, että tilanteessa, jossa Norja
41



Pöytäkirjan asiakohta PTK 9/2016 vp
leikkasi Afganistan-rahoja edellisen hallituskauden aikana, me jatkoimme Afganistanin tu-
kea ja jossain määrin jopa lisäsimme siviilisektorin tukea.

Täytyy näin jälkiviisauden valossa sanoa, että ei kaduta yhtään. Kun katsoo Afganista-
nin tilannetta tänä päivänä, kansainvälinen yhteisö on vetäytymässä, rauhanturvaoperaa-
tioon on käytettävissä vähemmän varoja, pakolaisten määrä näyttää Afganistanista lisään-
tyvän. Monet ihmiset maaseudulla, pienemmissä kaupungeissa kokevat nyt turvattomuut-
ta — Taleban hyökkäsi viime syksyn aikana joihinkin näihin kohteisiin. Mitä ikinä voim-
me tehdä sen eteen, että Afganistan säilyy vakaana ja sieltä ei tule eikä lähde uutta pako-
laisvirtaa kohti Eurooppaa, meidän kannattaa tehdä, ja siinä mielessä nämä Suomen tuet ja
tuki Afganistanille tarkoittivat juuri tätä.

Toinen varapuhemies Paula Risikko: Kaksi vastauspuheenvuoroa: edustajat Niikko ja
Biaudet. Sen jälkeen puhujalistaan.

16.44 Mika Niikko ps (vastauspuheenvuoro):  Arvoisa puhemies! Edustaja Haavisto tie-
tää itsekin ministerinä ollessaan, että varojen kohdentaminen oikein on ensiarvoisen tär-
keää, jotta apu menisi perille. Eikö niin? Tämähän on meidän prioriteettimme numero yk-
si. Ainakin tulisi olla.

Kukaan ei varmasti vastusta sitä, että Afganistanin heikkoa kehitystilannetta halutaan
tukea ja auttaa ennen kaikkea lapsia ja äitejä ja naisia saamaan paremmat elinolosuhteet.
Ensisijaisen tärkeää on nimenomaan se, miten heitä tuetaan. Afganistanissa toimii useita
kansalaisjärjestöjä, ei vain suomalaisia vaan erityisesti keskieurooppalaisia järjestöjä, ja se
tuki pitäisi kanavoida heidän kauttaan. En voi ymmärtää, kuinka me tällaisessa tilanteessa
annamme 10 miljoonaa euroa budjettitukea hallinnolle, joka käyttää todistetusti varoja
muualle kuin on tarkoitettu. Tässä tapauksessa meidän käsiämme ei pestä puhtaaksi sillä,
että me siirrämme rahan Maailmanpankin kautta Afganistanin hallinnolle. Meidän tulisi
käyttää nämä varat kehitysapujärjestöjen kautta, jos me haluamme sinne varoja käyttää.
Muussa tapauksessa me vain tuemme lisääntyvää korruptiota.

16.45 Eva Biaudet r (vastauspuheenvuoro): Arvoisa puhemies! Kokemukset Afganista-
nista ovat olleet kyllä hyvin tärkeitä, ja olen aivan samalla kannalla kuin edustaja Haavis-
to: enemmänkin voisi tehdä. Osa hallinnon tukemista on muun muassa se, että turvataan
poliisin joukoissa olevien poliisinaisten osaaminen, tasa-arvo, koulutus ja heidän mahdol-
lisuutensa toimia poliiseina, jotta sitten naiset ja lasten turvallisuus esimerkiksi mennä
kouluun voitaisiin turvata paremmin. Tilanne on erittäin vaikea, ja olisi suunnattoman su-
rullista, että kaikkien näiden vuosien jälkeen jättäisimme Afganistanin naiset yksin. Myös-
kin hallinnossa tarvitaan suuria muutoksia siitä huolimatta, että se kehitys on varmaan vai-
kea ja varmaan tulee takapakkia ja niin edelleen. Mutta ei ole mitään sellaista turvallisuut-
ta, että voi tietää, että joku raha ei mene johonkin väärään kohtaan. On pakko olla mukana
myös vaikeissa tilanteissa, muutenhan tätä apua ei tarvittaisi.

Toinen varapuhemies Paula Risikko: Ministeri Toivakka vastaa, olkaa hyvä, paikalta.
42



Pöytäkirjan asiakohta PTK 9/2016 vp
16.46 Ulkomaankauppa- ja kehitysministeri Lenita Toivakka (vastauspuheenvuo-
ro): Haluaisin tähän myös lisätä ja oikeastaan juuri sen, mitä edustaja Haavisto sanoi: Suo-
mihan tukee Afganistania, jotta sen kehitys jatkuisi ja nimenomaan jatkuisi myönteiseen
suuntaan. On hyvin tärkeätä, että tämäkin työ on pitkäjänteistä. Täällä on kovasti perään-
kuulutettu pitkäjänteistä työtä, ja se, että nimenomaan tämä hauras valtio ei vajoaisi uudel-
leen sekasortoon, on myös Suomen etu. Me kuulimme juuri, että sieltä tulee valtavan pal-
jon myös meille pakolaisia ja turvapaikanhakijoita.

Suomi antaa apua Afganistanissa hädänalaisille ihmisille, kyllä, Maailmanpankin rahas-
ton kautta mutta myös YK-järjestöjen kautta, joita ovat UN Women, Unicef, Unesco, ja ni-
menomaan koulutusapua. Hyvin monihan näistä hankkeista kohdentuu nimenomaan nais-
ten ja tyttöjen auttamiseksi. Me näemme tämän erittäin tärkeänä työnä, ja on erittäin hyvä,
että tämä jatkuu.

Toinen varapuhemies Paula Risikko: Sitten puhujalistaan.

16.47 Lea Mäkipää ps:  Arvoisa puhemies! Hallituksen kehityspoliittinen selonteko on
onnistunut ja antaa selkeät raamit Suomen kehityspolitiikan keskeisille tavoitteille. Uudis-
tus laittaa kehitysyhteistyön uusille linjoille tehostamaan toimintaa ja sen vaikutusten ar-
viointia. Olemme tyytyväisiä malliin, jonka tarkoituksena on siis tehostaa avun perilleme-
noa ja lisätä konkreettisia tuloksia pienemmillä kustannuksilla. On myös kaikkien etu, että
rahoituksen tuottamat vaikutukset pystytään osoittamaan riittävän seurannan avulla.

Täällä jo puhuttiinkin, että reilu vuosi sitten ulkoasiainneuvoksen ja eläkkeellä olevan
suurlähettilään Kääriäisen kirja "Kehitysavun kirous" aiheutti kohua. Sen mukaan kehitys-
avun antaminen köyhille maille ei ole johtanut niihin tavoitteisiin, jotka sille alun perin
asetettiin. Monissa maissa kehitysapu tukee paikallista eliittiä, ei demokratisoitumista.
Kaiken kukkuraksi kehitysmaista karkaa pääomia lähes kymmenen kertaa kehitysavun
verran. Monikansalliset yritykset kiertävät veroja, ja veroparatiiseihin kertyy tuhansia mil-
jardeja euroja. Kääriäinen työskenteli 40 vuotta kehitysavun parissa, joten luulisi, että hän
tietää jotain, mistä puhuu, vaikka suorasukainen teksti varmasti jakaa mielipiteitä.

Kehitysavun tarkoitus on vapauttaa apua saava maa riippuvuudestaan, ja näin ei valitet-
tavasti ole käynyt kaikkien maiden kohdalla. Nyt kehityspolitiikan keskeisiin ongelmiin on
haettu aivan uusia ratkaisutapoja. Köyhyyden vähentäminen on kaiken lähtökohta. Mi-
kään maa ei voi kehittyä eikä köyhyys voi vähentyä ilman riittävää yritystoimintaa ja ih-
misarvoisia työntekomahdollisuuksia. Tämä on yksi keskeisistä uudistuksen painopisteis-
tä.

Suomessa on monipuolista osaamista annettavana kestävän elinkeinoelämän luomisek-
si sekä yritystoiminnan edistämiseksi. On tärkeää, että kehitysmaissa saadaan aikaan oma
vahva talouden perusta ja toimiva demokraattinen yhteiskuntajärjestelmä. Useissa kehitys-
maissa on luonnonvaroja, joita on ryöstetty maan kansalaisilta. Näiden luonnonvarojen
hyödyntäminen ja maatalouden kehittäminen toisi työtä ja omavaraisuutta omalle kansal-
le. Köyhyyden poistamiseksi tarvitaan lisäksi koulutusta, tasa-arvoa ja demokratiaa.

On selvää, että maassa, jossa on aseellinen konflikti tai luonnonkatastrofin aiheuttama
hätä, tarvitaan ensisijaisesti humanitaarista apua sekä rauhanturvaamiseen konkreettista
apua. Sen lisäksi, että kaikkein suurimmassa hädässä oleville tarjotaan ruokaa, vettä, suo-
jaa ja ensiapua, on pyrittävä edistämään mahdollisuutta päästä normaaliin elämään. Vaik-
ka yhä useammin humanitaariset kriisit pitkittyvätkin, apua on pyrittävä saamaan lähi-
43



Pöytäkirjan asiakohta PTK 9/2016 vp
alueille, jotta ihmisten ei tarvitse lähteä kotoaan tai että heidän olisi helpompi palata sinne
niin pian kuin mahdollista. Humanitaarisen avun rinnalla ihmisiä on autettava oman koti-
maansa jälleenrakentamisessa ja rauhan edistämisessä. Tämä on tärkeä kehityspolitiikan
tavoite myös laajamittaisen pakolaisuuden estämiseksi: ihmisten on voitava elää turvalli-
sesti ja saada toimeentulonsa kotimaassaan. Afrikan huolestuttava väestömäärän kasvu,
kuivuus, nälänhätä ja sisällissodat aiheuttavat tulevaisuudessa ehkä yhä enemmän liikeh-
dintää Eurooppaan, elleivät elinolosuhteet parane.

Meille suomalaisille sukupuolten välinen tasa-arvo on kovin tavallinen asia. Suomi on
tähänkin asti ollut edistämässä aktiivisesti naisten ja tyttöjen aseman parantamista, ja on
hienoa, että tämä asia on edelleen yksi hallituksen kehityspoliittisista päätavoitteista. Tänä
päivänä yhä useampi lapsi aloittaa kehitysmaissa koulun. Tyttöjen asema on tässä edelleen
huono. Heidän koulutiensä päättyy liian usein lapsiavioliiton, seksuaalisen väkivallan tai
köyhyyden takia. Lapsiavioliitot tuomitseva päätöslauselma hyväksyttiin YK:n ihmisoi-
keusneuvostossa yli 100 valtion kannatuksella vuonna 2013. Siitä huolimatta tarvitaan vie-
lä paljon yhteistyötä tämän epäkohdan korjaamiseksi.

Kehitysmaiden väestönkasvun hillitsemiseen tarvitaan ehkäisyneuvontaa ja perhesuun-
nittelua. Naisten asema on nykyisellään huono, eikä heillä ole mahdollisuutta vaikuttaa
lapsilukuun. Tähän ja moneen muuhunkin tarvitaan oikeudenmukaisempaa kohtelua.

Ja koska aika rientää: Täällä on annettu tukea näille yhdeksälle kahdenväliselle maalle.
On tärkeätä, että Afganistanissa on rauhanturvajoukkoja ja samoin Somalimaassa (Puhe-
mies koputtaa) on raivattu miinoja ynnä muuta. Tästä on hyvä jatkaa tätä suomalaista pe-
rinteistä kehitysapupolitiikkaa.

16.53 Eva Biaudet r: Arvoisa puhemies! Hallituksen harkittu valinta leikata varsinaisen
kehitysyhteistyön taso lähes puoleen eli noin vajaaseen 500 miljoonaan euroon tai 0,35
prosenttiin bkt:sta on osoitus siitä, että politiikka tänään ei mielestäni kykene vastaamaan
tämän ajan monimutkaisiin kehityshaasteisiin kokonaisvaltaisesti. Hallitus ei näe pitkän
ajan vaikutuksia kohdemaissa eikä kotimaassa. Suomen ulkopolitiikka näyttää rajoittuvan
naapuruuspolitiikkaan ja omien lyhyen tähtäimen silmälasien läpi katsottujen etujen val-
vontaan. Onko tämä älykästä politiikkaa, on hyvä syy kysyä.

Kun maailma pieneltä osin on tullut Suomeen, hallituksen pasmat sekoittuvat täysin ja
katsetta ei kyetä nostamaan enää pidemmälle horisonttiin. Tämä näkyy valitettavasti myös
epäluottamuksen kasvamisena poliittista järjestelmäämme kohtaan ja pelon ja toivotto-
muuden lisääntymisenä globaalien haasteiden edessä. Kun aikaisemmin ajateltiin, että
Suomen etu on olla merkittävällä tavalla mukana kansainvälisessä multilateraalisessa yh-
teistyössä edistämässä oikeusperustaisen kansainvälisen yhteistoiminnan kehittämistä tai
köyhyyden ja eriarvoisuuden poistamista tai sitten ilmastonmuutoksesta johtuvien haastei-
den ratkaisemista, niin tämä hallitus näyttää ajattelevan, että katsomalla vain lähelle ja sul-
keutumalla sisäänpäin voimme suojautua kaikkea pahaa vastaan.

Suhtautuminen kansalaisjärjestöjen rahoitukseen osoittaa myöskin sen, että hallitus ali-
arvioi niiden tuloksia ja tästä työstä saatujen kansainvälisten verkostojen merkitystä sekä
meillä että kohdemaassa.

Selonteon tekstisisältöä on kehuttu täällä moneen kertaan, ja painopisteet ovat ansiok-
kaat. Valtioneuvoston selonteossa on yhtenä neljästä painopistealueesta yhteiskuntien de-
mokraattisuuden vahvistaminen. Minulla on tällä hetkellä etu olla puolueiden Demo-jär-
jestön puheenjohtaja. Erityisesti tässä maailmanpolitiikan tilassa demokratian ja rauhan
44



Pöytäkirjan asiakohta PTK 9/2016 vp
vahva side on huomioitava. Demokraattisessa yhteiskunnassa konfliktit voidaan tietenkin
myös estää jo ennen niiden puhkeamista väkivaltaisiksi yhteenotoiksi. Todelliset demokra-
tiat eivät sodi keskenään. 

UNDP:n ja YK:n kehitysohjelman mukaan nälänhädät Afrikassa olisivat olleet estettä-
vissä poliittisin keinoin. 87 suurinta pakolaiskriisiä vuosina 1985—2004 saivat alkunsa au-
tokraattisista, yksinvaltaisista, maista. On siis selvää, että demokratian edistäminen on
kansainvälistä vakautta tukeva ulko- ja turvallisuuspoliittinen valinta. Se estää eriarvoistu-
mista, radikalisoitumista ja siten sotia, terrorismia ja pakolaisuutta. Toimiva monipuolue-
demokratia onkin konfliktinhallintajärjestelmä, jossa jokaisen kansalaisen ääni voi olla
edustettuna ja niin edelleen.

Demo on toiminut menestyksekkäästi kuudessa maassa. Leikkausten jälkeen meillä on
edelleen kolme kohdemaata jäljellä, mutta täällä voi kysyä hyvin, millaisia tuloksia on sit-
ten Demo saanut aikaan. Tansaniassa Demon tuella on perustettu maan ensimmäinen nais-
poliitikot yli puoluerajojen yhdistävä yhteistyöfoorumi. Tunisiassa Demon ja hollantilai-
sen sisarjärjestön tuella perustetun, uuden sukupolven poliitikoille suunnatun politiikka-
koulun ensimmäiselle kurssille osallistuikin 20 vallankumouksen jälkeisen perustuslakia
säätävän kokouksen nuorta edustajaa. 14 heistä valittiin eduskuntaan ja kolme ministerik-
si. Sambiassa puolueiden naisjärjestöt tekivät yhteisen kannanoton vaaliväkivaltaa vas-
taan alle vuosi yhteistyön aloittamisesta Demon kanssa. Nepalissa puolueiden nuoriso- ja
opiskelijajärjestöt aloittivat 2007 Demon tukemina ensimmäistä kertaa maan historiassa
järjestelmällisen yhteistyön nuorten aseman parantamiseksi politiikassa. Sri Lankassa po-
liittiset nuorisojärjestöt aloittivat vuonna 2015 Nepalin esimerkin innoittamina poliittisen
yhteistyön nuorten aseman ja rauhanomaisen sovittelevan politiikan edistämiseksi. Myan-
marissa Demon ja sisarjärjestön tuen myötä vuoden 2014 lopussa perustettu politiikka-
koulu on maan ensimmäinen poliittiset puolueet paikallistasolla yhdistävä koulutusjärjes-
telmä. Pienellä voi tehdä paljon.

Selonteossa luvataan (Puhemies koputtaa) palata 0,7 prosenttiin. Kysynkin teiltä, minis-
teri: onko mahdollista, että hallitus voisi tuoda meille konkreettisen selvityksen ja suunni-
telman, miten tämä tullaan tekemään? — Kiitoksia.

16.59 Tiina Elovaara ps: Arvoisa rouva puhemies! Kehityspolitiikkaa on muutettava sa-
malla, kun maailma muuttuu. Mihin maailma tuhoutuu? Mihin yhteiskunnat luhistuvat?
Maailma tuhoutuu, kun yksilö tuhoutuu. Syitä voi etsiä diktatuureista, korruptiosta, moraa-
likadosta, vallanjanosta, epäoikeudenmukaisuudesta.

Elämme uusien uhkien edessä. Kannan erityistä huolta ääriliikkeistä, yhteiskunnista,
joissa nuori ihminen löytää merkityksensä vain terroristijärjestön kautta. Me emme näh-
neet emmekä auttaneet, kun arabimaissa yritettiin kansannousua kansalaisoikeuksien puo-
lesta. Arabikevät 2011 kääntyi väkivaltaiseksi yhteenottojen sarjaksi. Oppositiot hävisi-
vät, kansat hävisivät. Länsimaiden onkin pyrittävä ensisijaisesti luomaan näköaloja ja
vaihtoehtoja niihin maihin, joissa ääriliikkeet ja sota pahimmillaan tuhoavat lasten ja nuor-
ten elämän kokonaan.

Arvoisa rouva puhemies! Syyria on vaarassa menettää kokonaisen sukupolven. Päivit-
täin yli 3 000 lasta on joutunut pakenemaan kodeistaan viisi vuotta kestäneen konfliktin ai-
kana. Näiltä lapsilta on riistetty yksi heidän tärkeimmistä oikeuksistaan: oikeus koulutuk-
seen. Syyriassa ja sen naapurimaissa elää 2,8 miljoonaa syyrialaislasta, jotka eivät ole
päässeet kouluun.
45



Pöytäkirjan asiakohta PTK 9/2016 vp
Koulutus on maailman vaikuttavin työkalu kehityspolitiikassa. Maailman suurin käyttä-
mätön luonnonvara ovat kouluttamattomat tytöt. On hyvä, että Suomi osallistuu voimak-
kaasti näiden epäkohtien poistamiseen.

Kehityspolitiikka on hyvin tärkeä tekijä yhä kovenevassa kansainvälisen politiikan ti-
lanteessa. Siellä, missä empatiakyky loppuu, pahuus alkaa. Siellä, missä ihmisoikeudet
loppuvat, terrorismi alkaa.

17.01 Timo Harakka sd:  Arvoisa rouva puhemies! Muistaako kukaan vielä Alexander
Stubbin johtaman Suomen maabrändihankkeen? Siitä on kokonaiset viisi vuotta, kun Suo-
mi ilmoitti olevansa maailman ongelmanratkaisija vuonna 2030. Ohjelmassa sanottiin:
"Suomi tarjoaa maailmalle toimivuutta ja kestäviä ratkaisuja, jotta maailma olisi parempi
paikka elää." Lupauksille oli katetta sen verran, että esimerkiksi rauhanturvaamisessa Suo-
mi oli pieni suurvalta. Suomi kuului Pohjoismaiden viiteryhmään, joka näytti esimerkkiä
globaalista vastuusta.

Tämä kaikki on mennyttä. Kuvaavaa on, että maabrändin sivusto on suljettu ja kaikki ul-
koministeriön linkit johtavat tyhjyyteen. Suomi on unohtanut tehtävänsä maailmassa ja
keskittynyt tutkimaan omaa napaansa. Tästä osoituksena Sipilän hallitus leikkasi varsinai-
sesta kehitysyhteistyöstä 300 miljoonaa euroa vuositasolla.

Mutta maailman ongelmathan eivät vähene samassa suhteessa kuin Suomen halu niihin
vaikuttaa. Ainoa seuraus on, että Suomi ei ole paikalla, kun tapahtuu, ei ole valmis toimi-
maan, ei työskentele järjestäytyneesti ja pitkäjänteisesti. Ainoa ero on se, että Suomi on
menettänyt vaikutusvaltaansa ja sananvaltaansa maailmalla. Kuten edustaja Tuomioja vii-
me lokakuussa viisaasti totesi tässä salissa, varautumisen lisäksi pitäisi panostaa vaikutta-
miseen.

Hallitus valittaa usein tässä salissa, että kriisit ovat yllättäneet. Kriisit ovat yllättäneet
vain hallituksen. Jokainen vastuullinen toimija, jokainen aidosti ongelmia ratkaiseva toi-
mija tietää, että kriisejä on aina. Vain se voi yllättää, mikä on se pahin ja päällekäyvin krii-
si. Kriisit syntyvät suuresta kokonaisuudesta. Sodat ja konfliktit, luonnononnettomuudet,
ruokakriisit, äärisäät, sortovalta ja korruptio, väestönkasvu ja väestön liikkeet kietoutuvat
toisiinsa. Ennen Suomi oli läsnä ja apuna, jotta kriisejä voidaan hoitaa paikan päällä. Nyt
Suomi on vain kriisien vastaanottaja.

Kehityspoliittisen ohjelman sinänsä kaunis ja kannatettava sanahelinä osoittaa vain sen,
että nykyinen hallitus sysää Suomen globaalin vastuun seuraaville hallituksille. Tulevat
vastuulliset päättäjät saavat parhaansa mukaan palauttaa Suomen toimintakykyä ja vaiku-
tusvaltaa maailmassa.

Arvoisa puhemies! Sana "yritysvastuu" ei esiinny Sipilän hallituksen ohjelmassa yhtä
ainoaa kertaa. Nyt tuo sana ilmestyy kuin tyhjästä kehityspoliittiseen selontekoon — hyvä
edes niin. Kenties seuraavassa ohjelmassaan hallitus vihdoin selittää, mitä yritysvastuu sil-
le merkitsee. Täysin ilmoille jäävät muun muassa kysymykset siitä, onko hallituksen mie-
lestä yrityksillä vastuu koko tuotantoketjustaan ja tuotanto-oloista. On siis täysi oikeus
epäillä, ettei hallituksella ole aikomustakaan edistää suomalaista yritysvastuuta maailmal-
la. Se näkyy siinä, kuinka hallitus ajaa alas Finnwatch-järjestöä, siis Suomen ainoaa tutki-
musorganisaatiota, joka seuraa järjestelmällisesti maailmalla toimivien yritysten yhteis-
kuntavastuuta. Hallituksen eri leikkauksien ansiosta Finnwatchin jo alkuaan vaatimaton
rahoitus on vaarassa romahtaa. Vahinko on mittaansa suurempi ennen kaikkea suomalai-
sille kehitysmaissa toimiville yrityksille.
46



Pöytäkirjan asiakohta PTK 9/2016 vp
Kun koko kehityspolitiikkaa arvioi ulkopuolinen, riippumaton taho, miksei yritysten
toimintaa voi arvioida ja kehittää ulkopuolinen, riippumaton taho? Mitä vahvemmin yri-
tykset ovat kehitysyhteistyössä mukana, sitä enemmän tarvitaan tämän toiminnan arvioin-
tia. Vaikka Finnwatchin päätehtävänä on seurata ihmis- ja työoikeuksien toteutumista sekä
ympäristövaikutuksia, se on onnistunut hankkimaan tietoja, joita suomalaiset yritykset
ovat voineet käyttää hyödykseen toimintansa parantamiseksi.

Finnwatch tekee suomalaisille yrityksille jopa rahanarvoista työtä tuodessaan esiin glo-
baaliin toimintaan liittyviä riskejä. Myös suomalaiset yritykset ovat arvostaneet Finn-
watchin toimintaa. Esimerkiksi S-ryhmä on todennut: "Finnwatchin avulla olemme löytä-
neet kehitettävää käyttämistämme auditointimenetelmistä. Järjestön aktiivisuus on myös
auttanut meitä kohdistamaan työpanoksemme paremmin juuri Thaimaan tonnikalateolli-
suudessa esiintyneisiin ongelmakohtiin." Yhteiskunnan ja yritysten yhteinen etu näkyy sii-
nä, että S-ryhmän edustaja lähtee puolustuksen todistajaksi Finnwatchin raportoijan oikeu-
denkäyntiin Thaimaassa.

Olen kirjallisella kysymyksellä yrittänyt saada hallitukselta perusteluita Finnwatchin
alasajolle ja kantaa yritysvastuuseen. Valitettavasti ministerin yliolkainen vastaus tyytyy
toteamaan, että kaikesta täytyy säästää. Hallitus on moneen kertaan todennut, että kehitys-
politiikan vähenevät resurssit on nyt kohdennettava mahdollisimman tehokkaasti ja tark-
kaan harkiten. Ihmettelen suuresti, millaiset laskelmat voivat sivuuttaa Finnwatchin tehok-
kaan ja tavoittavan toiminnan. Vai onko hallituksella tässäkin asiassa käytössään omat lu-
kunsa ja aivan oma matematiikkansa?

Kiitän ministeriä siitä, että hän on läsnä tässä pitkässä keskustelussa.

17.07 Laura Huhtasaari ps: Arvoisa puhemies! Maapallolla elää tällä hetkellä 7,3 mil-
jardia ihmistä. Väestömäärän ennustetaan kasvavan vuoteen 2030 mennessä 8,5 miljar-
diin, vuosisadan puoliväliin mennessä 9,7 miljardiin ja vuosisadan loppuun mennessä 11,2
miljardiin ihmiseen. Afrikan maanosassa asui vuonna 1950 noin 228 miljoonaa ihmistä,
nyt hieman yli miljardi. Afrikan väestön ennustetaan nelinkertaistuvan vuosisadan lop-
puun mennessä 4,4 miljardiin ihmiseen. Ongelma on liikakansoitus. Lapsiluku on saatava
kestävälle tasolle. Meidän pallomme ei kestä liikakansoitusta.

Kehitysapua on tehty jo noin 50 vuotta, ja siksi on tärkeää, että teemme sen tuloksista
johtopäätöksiä. Onko rahan antaminen auttanut maita kehittymään? Onko demokratia vah-
vistunut? Onko naisten ja lasten asema parantunut? Onko kehitysapu ratkaissut niitä ongel-
mia, mitä tavoiteltiin? (Eva Biaudet: On!) Kehitysapu on historiallinen rahoitusinstrument-
ti, joka ei palvele alkuperäistä tarkoitustaan. Asiantuntija Dambisa Moyon mukaan kehi-
tysavusta on ollut enemmän haittaa kuin hyötyä. Ehkä nyt voidaan sitten jälkiviisaasti to-
deta, että hyvä, että Suomi ei ole antanut enempää rahaa haaskuuseen ja samalla kasvatta-
nut omaa velkaansa. Siirtomaaisännät ovat korvautuneet paikallisilla eliiteillä, jotka suju-
vasti jatkavat kansansa sortamista.

Afrikka tuottaa henkeä kohden vähemmän maataloustuotteita kuin 50 vuotta sitten. Ke-
hittymätön maatalous antaa rikkaille maille mahdollisuuden kuljettaa ylijäämätuotantonsa
Afrikkaan. Kehitysavun tulisi auttaa riippumattomuuteen. Afrikka on manner, joka ei ky-
kene ruokkimaan itseään. Kehitysavun kirous -kirjassa kerrotaan, että ruoka-apu on tehok-
kaasti estänyt paikallista tuotantoa kehittymästä. Maatalouden laiminlyönti on Afrikan nä-
länhädän suurin yksittäinen syy.
47



Pöytäkirjan asiakohta PTK 9/2016 vp
Toimiva verotus ja sitä kautta tulevat verotulot ovat kestävin ja tärkein hyvinvointival-
tion ylläpitäjä. Mikä se viisasten kivi olisi, että saisimme kehitysmaiden verojärjestelmää
kehitettyä? On käsittämätöntä, että hyppysellinen ihmisiä tässä maailmassa omistaa suu-
rimman osan maailman omaisuudesta. Olemme tilanteessa, jossa aidon demokratian puo-
lesta joudumme taistelemaan myös Euroopassa ja Suomessa. Suuret yritykset ovat osittain
alkaneet pyörittää kansallisvaltioita eikä päinvastoin, kuten pitäisi. Aito demokratia ei voi
toteutua Suomessakaan, jos suuryritykset ovat todellisia päätöksentekijöitä.

Kehitysapua tehdään verorahoilla, joten kansalaisilla on oikeus seurata sen toteutusta ja
tietää, mitä saamme aikaan. On hyvä, että vuoden 2018 lopulla hallitus laatii selvityksen
selonteon toteutumisesta ja tuloksista. On hyvä, että Suomi kohdistaa kehitysapuaan lähi-
vuosina Syyriaan ja maan lähialueille. Pitkäaikaisista avustuskohteista Sambiasta ja Viet-
namista puolestaan vetäydytään vähitellen.

Arvoisa puhemies! Apua Syyriaan ja lähialueille lisätään pakolaiskriisin helpottamisek-
si. Se on hyvä asia. On tärkeää, että apua suunnataan niin, että pakolaisleireillä olevien ih-
misten elämänlaatua pystytään parantamaan. Leireillä on pulaa vedestä ja ravinnosta. Mei-
dän pitää suunnata apua hankkeisiin, joiden avulla lapset pääsevät kouluun. Sodat loppu-
vat sotimalla, mutta ne saattavat kestää pitkäänkin, siksi koulutuksesta on hyvä huolehtia
pakolaisleireillä. — Ja haluan myös kiittää, että ministeri on paikalla tässä pitkässä keskus-
telussa. Kiitos.

17.12 Rami Lehto ps: Arvoisa rouva puhemies! Perussuomalaiset ovat pitkään vaatineet
muutoksia kehitysapuun. Rahaa on syydetty maailmalle ilman, että kehitysavun vaikutuk-
sia tai tuloksellisuutta on analysoitu. Maailmanparantamista ja köyhyyden poistamista on
markkinoitu enemmän mielikuvilla kuin faktoilla. Ulkoasiainneuvos Matti Kääriäinen,
joka on nähnyt kehitysavun arkea vuosikymmenten ajan ulkoministeriön kehitysyhteistyö-
tä tehden, on kirjassaan "Kehitysavun kirous" kirjoittanut näistä suurista, epäonnistuneista
kehitysyhteistyöhankkeista, joita kutsutaan valkoisiksi elefanteiksi. Yhtenä esimerkkinä
hän mainitsee Dar es Salaamin satamaan 70-luvulla uponneet Savonlinnan telakalla raken-
netut kalastustroolarit. (Eva Biaudet: Onneksi siitä on 50 vuotta!)

Kehitysapua perustellaan sillä, että köyhyys on puolittunut. Todellisuudessa köyhyys on
puolittunut Aasiassa ja Latinalaisessa Amerikassa eikä siellä, mihin kehitysapua on eniten
suunnattu. Tutkimusten mukaan näissä maissa eli Saharan eteläpuolisessa Afrikassa ää-
rimmäinen köyhyys on jopa lisääntynyt. Sanonta "ei kannettu vesi kaivossa pysy" kuvaa
tätä hyvin. Esimerkiksi Afrikkaan länsimaat ovat vieneet omat ylituotantoviljansa kehitys-
apuna, kun järkevää olisi opettaa heitä viljelemään maata. Nälkää näkevät tarvitsevat apua,
mutta pitkällä tähtäimellä on järkevää huolehtia myös esimerkiksi teiden kunnosta, jotta
ruokaa voitaisiin kuljettaa maasta toiseen ilman, että ruoka mätänee metsiin puutteellisen
tieverkon takia.

Demokratian ja ihmisoikeuksien toteuttaminen maissa, joissa johtajien tarkoitusperiä
palvelee ennemmin tietämätön kansa, on hyvin haasteellista. Maat ovat hyvin korruptoitu-
neita, ja oman siivunsa lahjuksista ottavat myös valtioiden päämiehet. Demokratian tiellä
korruption vastainen työ onkin avainasemassa, mutta tie on pitkä ja kivinen.

Naisten ja tyttöjen aseman parantaminen on hallituksen kehityspolitiikan tärkein paino-
pistealue. Hauraissa valtioissa naisten ja tyttöjen heikko asema korostuu ja lapsi- ja äiti-
kuolleisuuden määrät ovat suuret. Naisiin kohdistuva väkivalta on yleisempää hauraissa
valtioissa, ja seksuaalinen väkivalta konflikteissa on vakava ongelma.
48



Pöytäkirjan asiakohta PTK 9/2016 vp
Sukupuolten välinen tasa-arvotyö etenee, vaikkakin hitaasti. Yhä useammissa maissa
tytöt käyvät koulua ja naiset töissä. Tasa-arvoisen naisen perhe on keskimääräistä pienem-
pi, terveempi ja koulutetumpi, mikä vauhdittaa yhteiskunnallista kehitystä. Seitsemän
vuotta peruskoulussa lykkää kehitysmaassa tytön avioitumisikää neljällä vuodella ja lapsi-
luku vähenee vastaavasti 2,2:lla. 

Arvoisa rouva puhemies! Hallituksen kehityspoliittinen linjaus on oikeansuuntainen.
Vähäiset resurssit kannattaa suunnata nimenomaan sinne, missä niiden vaikuttavuus ja te-
hokkuus on suurinta eikä rahaa vain jaeta ympäriinsä siksi, että päättäjien omatunto ja aut-
tamishalu olisi tyydytetty.

17.16 Anders Adlercreutz r: Värderade fru talman, fru minister! Vi diskuterar i dag den
biståndspolitiska redogörelsen. Tills i år har man med orsak kunnat vara ganska nöjd här
hos oss i Finland i detta skede. Vi har inte behövt skämmas för vår insats. Om man läser
våra målsättningar är det inte alls svårt att hålla med om den stora bilden, vad vi vill uppnå,
vad vi tror på. Men orden har ingen betydelse om inte aktionerna backar upp dem. 

Arvoisa rouva puhemies! Eivät ne sanat, vaan ne teot. Hallituksen politiikan ristiriitaisuus
ei toki ole uusi asia. Olemme syksyn mittaan keskustelleet kehityksen sumuverhoon ver-
hoilluista leikkauksista, siitä, miten työttömien päivähoito-oikeuden rajaaminen on käden-
ojennus lapsille, ja siitä, miten turvapaikan saaneiden tai sitä hakevien integrointia aute-
taan leikkaamalla heidän toimeentuloaan ja lisäämällä epävarmuustekijöitä heidän arkeen-
sa. Kehityspolitiikan teoissa tämä ristiriita nousee kaikkein räikeimmin esille.

Turvapaikkakeskustelussa yksi kantava niin sanottujen maahanmuuttokriitikoiden lin-
jaus on ollut se, että ihmisiä pitäisi auttaa lähtömaissaan, ei täällä, että maahanmuuton syi-
hin pitäisi kohdistaa toimenpiteitä, ei pelkästään seurauksiin. Olemme samaa mieltä. Syi-
hin pitää puuttua, mutta se vaatii panostuksia. Ne samat äänet, jotka puhuvat paikallisen
auttamisen puolesta, ovat kaikkein äänekkäimmin hyvin populistiseen sävyyn puhuneet
myös kehitysyhteistyömäärärahojen leikkausten puolesta. Tässä on suunnaton ristiriita,
jonka toivon hallituksen ymmärtävän ja korjaavan. Ohjeita siihen löytyy muun muassa
meidän varjobudjetistamme.

Arvoisa puhemies! Kakkua ei voi sekä syödä että säilyttää. Mitä nämä leikkaukset käy-
tännössä sitten tarkoittavat? Leikkaukset tarkoittavat, että lukematon määrä hankkeita lo-
petetaan kertaheitolla ja heti. Onko tässä mitään järkeä? Ajatelkaapas hetki. Onko mitään
mieltä rakentaa kymmenien miljoonien eurojen tehdas, jos viimeinen kone jätetään asen-
tamatta eikä tuotantoa käynnistetä. Tämä on tilanne usean kehitysyhteistyöhankkeen koh-
dalla. Pitkäjänteinen työ ja muutos eivät tule hetkessä, sen tiedämme kaikki. Se työ valuu
hukkaan, kun lyödään viime metreillä lappua luukulle. Tämä on suunnatonta varojen ja
työpanosten hukkausta.

Tästä eivät luonnollisesti kärsi ainoastaan suomalaiset veronmaksajat ja järjestöt, vaan
ennen kaikkea avun kohteena olevat. Pelkästään Suomen Lähetysseura keskeyttää 17 eri
hanketta ja vetäytyy neljästä maasta kokonaan. Pelkästään yhteen järjestöön kohdistuneet
leikkaukset vaikuttavat suoraan satoihintuhansiin ihmisiin — satoihintuhansiin ihmisiin:
miehiin, naisiin, vanhuksiin ja lapsiin.

Hallitusohjelman valopilkkuja ovat satsaukset vihreään talouteen ja kestävään ilmasto-
politiikkaan, siitä teille kiitos. Sanoista on kuitenkin valitettavasti matkaa tekoihin. Aikai-
semmin päästökauppatulot ovat ohjautuneet kehitysyhteistyöhön, vaan eivät enää. Nyt
49



Pöytäkirjan asiakohta PTK 9/2016 vp
nämä rahat kanavoidaan takaisin päästölähteeseen. Kuka tässä salissa uskoo, että tämä vä-
hentää päästöjämme? Kuka uskoo, että tämä insentivoi kehittämään puhtaampia tuotanto-
prosesseja? — En usko minäkään.

Viime syksyn Pariisin ilmastokonferenssi oli tämän vuosituhannen kenties tärkein kan-
sainvälinen tapaaminen. Tulos oli hyvä ja tärkeä, mutta mitä teki Suomi? Ennen kokousta
hallitus päätti leikata kaiken tukensa YK:n ympäristöjärjestölle UNEPille. Kaiken. Minkä
signaalin tämä lähettää? Kaiken tuen leikkaaminen on todella vakava viesti ja kertoo siitä,
että Suomi pitää joko järjestön työtä täysin turhana tai järjestöä täysin korruptoituneena.
Mikä on hallituksen kanta kansainväliseen ilmastotyöhön? Näinä päivinä muruistakin jou-
tuu olemaan kiitollinen, joten on hyvä, että UNEPille myöhemmin ohjattiin pieni tuki.

Kehitysyhteistyö on myös ulkopolitiikkaa, kuten ministeri Toivakka totesi. Se on vai-
kuttamista paikallisesti. Se on esimerkin näyttämistä ja kestävää kehitystä. Vetäytymällä
näistä pöydistä Suomi heikentää paitsi kansainvälistä vaikutusvaltaansa myös ihan konk-
reettisesti omaa brändiään. Meistä tulee heikompia.

Värderade talman! Biståndsarbetet är viktigt. Det är en möjlighet att inverka och ha infly-
tande. Det kräver strategiskt tänkande och ett långt perspektiv — inte detta.

17.21 Anne-Mari Virolainen kok:  Arvoisa rouva puhemies! Toden totta, toimiva kehi-
tyspolitiikka luo kehitysmaiden ihmisille edellytyksiä parempaan elämään, ja siksi meidän
on huolehdittava kehitysyhteistyöhön käytetyn rahoituksen tehokkaasta ja tarkasta käytös-
tä, siis vaikuttavuudesta.

Eräs tapa kehitysyhteistyörahojen tuloksekkaasta käytöstä löytyy Tanskasta, jonka ke-
hitysyhteistyö keskittyy muutamaan hyvin tarkasti valittuun painopistealueeseen, muun
muassa ympäristönsuojeluun ja sukupuolten väliseen tasa-arvoon. Tanskan kehitysyhteis-
työtä ohjaa kasvun ja työpaikkojen luominen. Tanskalaiset keskittyvät erityisesti ympäris-
töteknologiaan ja tehokkaaseen maatalouteen, joissa heillä on vahvaa osaamista.

Tämän tuoreen selonteon mukaan myös Suomen tulee keskittyä vahvuuksiemme perus-
teella valittuihin painopistealueisiin. Rauhan, rehellisen hallinnon, ilmastonmuutoksen tor-
junnan ja elinvoimaisen yritystoiminnan edistäminen ovat asioita, joissa Suomi on vah-
voilla.

Myös naisten ja tyttöjen asemaa pitää vahvistaa kaikin keinoin. Tyttöjen ja naisten kou-
lutusmahdollisuuksien edistäminen on paitsi inhimillisesti oikeudenmukaista myös teho-
kasta talouspolitiikkaa. Maailmanpankin arvion mukaan bruttokansantuotteen vuosittai-
nen kasvu lisääntyisi maailmanlaajuisesti 5,4 prosentilla, jos nuoret naiset jäisivät työ-
markkinoiden ulkopuolelle vain samoissa määrin kuin nuoret miehet. On aivan selvää, että
saataisiin aikaiseksi aivan huimia talouskasvulukuja, jos alaikäiset tytöt saisivat koulutuk-
sen ja ehkäisyn ja sitä kautta olisivat työmarkkinoilla sen sijaan, että he tänä päivänä ovat
kotona hoitamassa lapsia.

Sain muutama vuosi sitten osallistua ulkoministeriön kehityspolitiikan koulutusohjel-
maan. Silloin opin, että joka toinen minuutti nainen kuolee synnytykseen, koska hänellä ei
ole mahdollisuutta terveyspalveluihin. Joka toinen sekunti alle 18-vuotias tyttö menee nai-
misiin vastoin tahtoaan. Joka neljäs sekunti alle 18-vuotias tyttö synnyttää, ja valitettavan
useissa tapauksissa on myös komplikaatioita, lapsikuolleisuudesta puhumattakaan. (Eva
Biaudet: Siis onko meillä varaa säästää?) Eli me pystymme meidän kehityspolitiikallam-
me vaikuttamaan ihmisoikeuskysymyksiin, että nämä nuoret naiset, tytöt ymmärtävät, että
50



Pöytäkirjan asiakohta PTK 9/2016 vp
heillä on oikeus heidän omaan ruumiiseensa. Me voimme näillä hankkeilla myös voimaan-
nuttaa naisia ja tyttöjä kouluttamalla heitä, jakamalla informaatiota perhesuunnittelusta ja
ennen kaikkea korostamalla sitä, että lapsen saaminen on aina heidän oma valintansa.

Arvoisa rouva puhemies! Vielä muutama sana Finnfundin hankkeista, jotta niiden mit-
takaava tulee oikeassa suuruudessa esille.

Finnfund tekee kehittyvissä maissa vaikuttavaa ja vastuullista työtä rahoittaessaan hank-
keita, joissa on suurta potentiaalia edistää kohdemaan sekä taloudellista että sosiaalista ke-
hitystä. Tiedämme varsin hyvin, että kestävin keino poistaa köyhyyttä on juuri työpaikko-
jen ja talouskasvun luominen. Kaiken kehitysyhteistyön tavoitteena tulisikin olla se, että
pitkällä aikavälillä huono-osaisempien auttaminen hoidetaan kehitysmaiden omin voimin,
mutta se edellyttää talouden vahvistumista. Se edellyttää työtä, toimeentuloa, veropohjaa,
ja juuri tässä avainasemassa ovat yritysten investoinnit. Ennen kuin köyhät maat kykene-
vät itse, tarvitaan ulkoista apua ja järjestöjä ja yritysten yhteiskuntavastuuprojekteja. Muis-
tan rouva puhemiehen usein sanoneen, että emme anna köyhälle kalaa, vaan annamme on-
gen ja opetamme kalastamaan.

Hyvä esimerkki Finnfundin sekä talouskasvua että ihmisten hyvinvointia edistävästä si-
joituksesta on UCL-lääketehdas Keniassa. Tästä tehtaasta on tullut yksi Itä-Afrikan kehit-
tyneimmistä lääkevalmistajista. Lääketehdas hyödyntää suomalaista teknologiaa ja osaa-
mista, ja käytössä on muun muassa Saksasta ja Suomesta poistettuja tuotantolinjoja, jotka
on sitten viety uusiokäyttöön Keniaan. Tehdas valmistaa yli miljardi pilleriä vuodessa.
Siellä on pystytty antamaan 19 miljoonaa matokuuria. Rekkakuormittain ripulilääkkeitä on
ajettu Unicefin pakolaisleireille. Se on todellakin lisännyt siellä alueella olevien ihmisten
hyvinvointia.

Finnfund tekee myös paljon sellaisia hankkeita, joilla pyritään ilmastonmuutoksen tor-
juntaan. Esimerkkinä voin tässä lopuksi mainita Kenian Lake Turkanassa Afrikan suurim-
man tuulivoimahankkeen, 370 myllyä, eikä kysymys ole pelkästään siitä, että saadaan mer-
kittävästi lisää puhdasta energiaa nykyistä edullisemmin, vaan sillä on valtava vaikutus ää-
rimmäisen köyhällä alueella. Sinne alueelle on saatu lisää työtä, kaivoja, kouluja.

Voimia ministerille jatkaa vaativassa tehtävässä! Toimintatapojen muutos vaatii aina
rohkeutta ja ennen kaikkea sitkeyttä.

17.27 Jani Mäkelä ps: Arvoisa puhemies! Esittelytekstissä kehityspoliittisesta selonteos-
ta todetaan: "Suomalaisilla on täysi syy olla ylpeitä siitä, että taloustilanteesta huolimatta
Suomi osaa ja haluaa auttaa suuressa avun tarpeessa olevia ihmisiä. Suomi on itsekin saa-
nut muilta monenlaista apua historiansa vaikeina vuosina." Tätä lausetta ja sen ajatuksel-
lista taustaa on hieman vaikea ymmärtää. Miksi meillä on täysi syy olla ylpeitä siitä, että lä-
hes katastrofaalisesta taloustilanteesta huolimatta autamme velaksi kaukomaita, vieläpä
melkoisen tehottomasti? Kuka meitä tästä kiittää, ja mistä meidän tulisi olla ylpeitä, ve-
lanotosta vai tehottomuudesta?

Selonteossa annetaan ymmärtää, että meillä on velvollisuus auttaa, kun meitäkin on mo-
nin tavoin autettu. Nykyisessä taloudellisessa tilanteessa ei ole mitään syytä kantaa syylli-
syyttä toisen maailmansodan jälkeisestä kurjuudestamme, johon jouduimme suurvallan
hyökkäyksen johdosta ilman omaa syytämme. Siitä kurjuudesta nousimme pääosin omin
voimin, meille ei kannettu vettä kaivoon. Sotakorvaukset maksettiin ja suurvallan viemien
alueiden väestö asutettiin aivan itse. Siinä asiassa meillä on yhteistä autettavien maiden
kanssa. Niidenkin huonot olot johtuvat useissa tapauksissa suurvaltojen diktaattoreiden ja
51



Pöytäkirjan asiakohta PTK 9/2016 vp
suuryhtiöiden tekemisistä ja tekemättä jättämisistä. Suomi kuitenkaan ei ole ollut siirto-
maavalta tai riistänyt kehitysmaita. Missä on se kunniavelka, jota meidän tulisi ongelmiin
jollain tasolla oikeastikin syyllisten suurvaltojen tapaan kantaa?

Elämme yhteisellä maapallolla, ja sinänsä koen inhimillistä halua auttaa kurjissa oloissa
asuvien ihmisten tilannetta resurssien ja mahdollisuuksien mukaan. Tällä hetkellä kuiten-
kin kuulumme globalisaation häviäjiin, ja meiltä on hävinnyt runsaasti tuottavaa työtä ul-
komaille. Maassamme on massatyöttömyys ja talouslama. Olen aina sanonut, että hoide-
taan ensin omat asiat kuntoon: vanhustenhoito, mielenterveysongelmat, yksinäisyys, köy-
hyys ja lapsillemme kasattu velka pois maasta. Sitten autetaan niillä yli jääneillä rahoilla,
kun omat asiat on saatu kuntoon.

Arvoisa puhemies! Vihervasemmisto ja maailmanparantajat sanovat, ettei asioita voi
verrata toisiinsa. Ei voisi verrata sitä, että omat vanhuksemme ovat monin paikoin luokat-
toman huonoissa oloissa, siihen, että kehitysapua annetaan ympäri maailmaa. Kyse on kuu-
leman mukaan eri asioista. On muistettava, että sinänsä kannatettavista hallituksen leik-
kauksista huolimatta Suomi edelleen käyttää kehitysapuun summan, jolla voisi esimerkik-
si tuottaa kunnalliset palvelut suuren kaupungin asukkaille. Näiden rahojen käytöstä me
nyt puhumme. Juuri tänään olemme kuulleet kuntien leikkauksista, muun muassa vam-
maisten palveluista.

Asia on hyvin yksinkertainen. Suomalaisilla on vain kahdet verotulot, mistä kaikki mak-
setaan: ensimmäisenä tämän päivän verotulot, joita me itse maksamme, toisena velkaraha,
jota lapsemme ja lapsenlapsemme saavat maksaa.

17.30 Anna-Maja Henriksson r: Värderade fru talman, arvoisa puhemies! Statsrådets re-
dogörelse om Finlands utvecklingspolitik — "En värld, en gemensam framtid, mot hållbar
utveckling" heter den så vackert — påminner om en glansbild, en glansbild som ser fin ut
men som inte motsvarar verkligheten. För det är på det sättet, att de planerade nedskärning-
arna som regeringen nu kommer att verkställa, de är oroväckande stora och kommer att ha
förödande konsekvenser för miljoner människor runt om i världen. Och tyvärr är det ofta
så, att det är barn och kvinnor som kommer att få lida när vi skär i biståndet. Vi ska inte hel-
ler glömma bort att ett minskat bistånd också kan leda till ett minskat inflytande för Fin-
land i internationella organisationer, och det skulle vi på riktigt inte ha råd med.

Arvoisa puhemies! Konfliktit, sota ja demokratian puute ovat sellaisia asioita, jotka ajavat
ihmisiä lähtemään kotoaan. Myös Euroopassa tällä hetkellä vallitseva pakolaiskriisi on sel-
vä osoitus juuri tästä. Kehitystyön tavoitteena on kehittää heikkoja alueita, vahvistaa de-
mokratiaa ja parantaa työllisyyttä näillä alueilla. Näin voisimme välttyä humanitaarisilta
kriiseiltä ja antaa ihmisille mahdollisuuden hyvään elämään kotiseudullaan. Mutta halli-
tuksen päätös leikata kovalla kädellä kehitysavusta on kehityssuunta, joka altistaa meidät
entistä useammille humanitäärisille kriiseille. Entistä suuremmat pakolaisvirrat tulevat
olemaan siitä seuraus. Meidän on voitava puuttua niihin perustavanlaatuisiin syihin, joi-
den vuoksi ihmiset ovat pakotettuja jättämään kotiseutunsa. Tämä tahto nyt puuttuu, koska
näin rajusti leikataan myös kehitysavusta.

Värderade fru talman! Medborgarorganisationerna är en viktig del av biståndsarbetet. De
anses ofta vara mera neutrala än staterna är, och de kan därför lättare driva igenom vissa
frågor och har också tillgång till områden dit inte alltid statsmakten kan ta sig. Trots det har
52



Pöytäkirjan asiakohta PTK 9/2016 vp
stödet till medborgarorganisationerna nu minskat med 43 procent. Nedskärningarna i bi-
ståndet har också tvingat organisationerna att avsluta väldigt många projekt i en väldigt
snabb takt. Arbetet lämnas på hälft och man har inte heller möjlighet att följa upp de resul-
tat man har uppnått. Det här borde regeringen se till att försöka korrigera och åtgärda. Jag
hoppas att regeringen ännu skulle överväga att återta åtminstone en del av de kraftiga ned-
skärningar som man nu gör när det gäller biståndet. Finland borde ännu kunna visa vägen i
hur man hanterar dem som har det sämst ställt i vår värld.

17.34 Touko Aalto vihr: Arvoisa rouva puhemies! Hyvä ministeri! Maailman kriisit ei-
vät ole helpottamassa, päinvastoin nuo kriisit tulevat yhä lähemmäksi meitä. Mitä parem-
min pystymme ratkaisemaan maailman kriisejä niiden syntypaikoilla, sitä paremmin pys-
tymme lisäämään kokonaisturvallisuutta niin Suomessa kuin koko maailmassa. Kehitysyh-
teistyö on siis mitä suurimmassa määrin myös turvallisuuspolitiikkaa.

Kehitysyhteistyöstä tinkiminen tarkoittaa kokonaisturvallisuudestamme tinkimistä.
Maailma muuttuu kaiken aikaa yhä epävakaampaan suuntaan, ja ihmiset ovat sankoin jou-
koin etsimässä uutta elämää kotimaansa rajojen ulkopuolella. On välttämätöntä saada kan-
sainvälisiä ratkaisuja maailman kriisipesäkkeiden rauhoittamiseksi. On välttämätöntä aut-
taa ihmisiä siellä, missä apua eniten tarvitaan. On välttämätöntä kantaa vastuuta osana kan-
sainvälistä yhteisöä.

On hienoa huomata, että ihmisoikeusperustaisuus on kehityspoliittisen ohjelman kanta-
va ajatus, mutta mikään rahasumma ei auta, jos toiminta ei ole vaikuttavaa eikä sitä koh-
denneta oikein. Mutta jos rahoituspohja viedään alta, on mahdotonta tehdä vaikuttavaa ja
oikein kohdennettua kehitysyhteistyötä. Siksi on äärimmäisen surullista, että Suomi leik-
kaa vuositasolla 300 miljoonaa euroa kehitysyhteistyöstä eikä kohdenna päästöhuutokaup-
patuloja enää kehitysyhteistyöhön ja kansainväliseen ilmastorahoitukseen.

Ilmastonmuutos onkin maailman suurin uhka. Jos on huolissaan turvapaikanhakijoiden
määrästä, tulisi entistä suuremmalla syyllä tehdä kaikkensa ilmastonmuutoksen suitsimi-
seksi. Uudet kansainvaellukset ovat tosiasia, kun ilmastonmuutoksesta pahiten kärsivien
maiden elinolot heikkenevät dramaattisesti. Ilmastopakolaisuus tulee kasvamaan tulevina
vuosina huomattavasti, kun kuivuus, merenpinnan nousu ja äärimmäiset sääilmiöt lisään-
tyvät. Suomen on kaikessa toiminnassaan pyrittävä hidastamaan ilmastonmuutoksen
etenemistä.

Toinen häpeällinen piste Suomen kehitysyhteistyöpolitiikassa on Finnfundin rahoitus.
Samalla kun kehitysyhteistyötä tekeviltä järjestöiltä leikataan toiminnan edellytykset, an-
netaan Finnfundille 90 miljoonaa euroa enemmän kuin yhtiö on itse pyytänyt. Asiaa perus-
teltiin sillä, että Finnfundin rahoitus tulee kehysten ulkopuolelta finanssisijoituksena. Ti-
lastokeskus ehti kuitenkin jo kumota tämän väitteen.

Kehitysyhteistyön tehtävänä on vähentää äärimmäistä köyhyyttä eikä tukea suomalais-
ten yritysten vientiä. Suomalaisyritykset voivat olla mukana tekemässä kehitysyhteistyötä,
mutta toiminnan päätarkoitus ei saa unohtua. Käytettävien kehitysrahoitusinstrumenttien
tarkoitus ei saa olla suomalaisten yritysten riskin pienentäminen vaan kehittyvien maiden
auttaminen. Aito kumppanuus ja yhteistyö ovat avain myös suomalaisten yritysten menes-
tykselle, sillä kumppanimaan luottamus on kaiken toiminnan perusta. Se voidaan saavut-
taa vain pitämällä kiinni sovituista sopimuksista ja toimimalla vuorovaikutteisesti.

Emme voi olla vapaamatkustajia, emme voi sulkea silmiämme ja väistää vastuuta. Hy-
väosaisina maailmankansalaisina meidän on autettava hauraammassa asemassa olevia
53



Pöytäkirjan asiakohta PTK 9/2016 vp
maita. Siinä johtoajatuksena on oltava solidaarisuus ja kumppanuus, ei taloudellinen hyö-
tyminen. — Kiitoksia.

17.38 Pirkko Mattila ps: Arvoisa rouva puhemies! Ensinnäkin kiitoksia ministerille esit-
telystä ja osallistumisesta keskusteluun. Täällä on varmasti joka ryhmän puheessa todettu,
että kehityspolitiikalla saadaan hyvää aikaan. Panostettu raha ja muu tuki on ensiarvoisen
tärkeä avunsaajalle ja tietysti -tarvitsijoille, mutta tosiasia lienee kuitenkin se, että avuntar-
vitsijoita on vain niin paljon enemmän kuin mitä pystymme auttamaan. Maailma ei ole val-
mis vaan hyvinkin vajavainen. Vaikeat, hyvinkin traagiset ongelmat ja monilokeroiset on-
gelmat ovat läsnä keskuudessamme.

Onneksi Suomen antamaa apua voidaan luonnehtia korkeatasoiseksi ja vaikuttavaksi.
Selonteossa on tarkasteltu vaikuttavuutta ja sitä luvataan nimenomaan jatkaa tulevaisuu-
dessa. Ennen kaikkea avun tulee olla läpinäkyvää, ja eräs tärkeä kriteeri, mielestäni tär-
keimpiä, on korruption vastainen toiminta, jonka ministeri otti täällä esille, verojen keruun
kehittämisen myötä näissä kehittyvissä maissa.

Suomi on kehittynyt hyvinvointivaltioksi hyvän hallinnon myötä. Pohjoismaisen mallin
mukaisesti meillä on korkeahkokin veroaste, mutta myös korkea sivistys, yhteiskuntarau-
ha, kansanterveys, alueellinen ja väestöllinen tasa-arvo, kansalaisyhteiskunnan laajat mah-
dollisuudet. Näitä varmasti halutaan viedä muihin maihin kestävällä tavalla.

Toki korruption kitkemisen lisäksi kaikki tuloksellinen tarkastelu on myös tarpeen: ter-
veydentilan koheneminen, sivistystason nousu, asumisterveyden paraneminen, tyttöjen
kouluunpääsy. Jos haluat muuttaa maailmaa, kouluta nainen. Kouluta myös kätilöitä, hoi-
tajia, opettajia, ammattilaisia.

Kiitoksia hallitukselle, että tässä selonteossa on otettu esille ammattikoulutuksen vien-
nin ja ammattikoulutuksen tukemisen mahdollisuus. Uskon, että Suomella on hyvää kou-
lutusosaamista ja koulutusvienti on läpinäkyvää.

Tavoitteisiin pääsy ja ehkä pohjoismaisen mallin tavoittelukin sitten vaatii käytännössä
instituutioita toimiakseen, ja niitä on vahvistettava kehittyvissä maissa, mutta myös ennen
kaikkea poliittisia, demokraattisia instituutioita.

Kehitysavun leikkaukset eivät ole ongelmattomia, mutta ne voidaan tehdä hallitusti. Jär-
jestöt ovat tehneet hyvää työtä, ja kiitos siitä heille. Olen itsekin ollut kokeneen kansain-
välisen järjestön tehtävissä työskentelemässä maassa, Haitissa, luonnonkatastrofin jälkeen
ja kokemuksestakin voin todeta, että luonnonkatastrofit kohtelevat juuri kehittyviä maita
kaikista pahiten. Eikä mikään oikein indikoi tällä hetkellä, että luonnonmullistukset olisi-
vat vähenemässä. Näinpä nämä tärkeät painopisteet — puhtaat teknologiat, kestävä ener-
giapolitiikka, elintarviketuotantoon ja veteen liittyvät ratkaisut — ovat välttämättömiä.
YK:n maatalousjärjestö FAO on esittänyt huolestuttavia lukuja Afrikan viljelykelpoisen
maan poistumisesta elintarviketuotannosta, eikä sitä kaikistellen tiedetä, mihin se onkaan
hävinnyt. Päivittäisten elintarvikkeiden kuljetus periaatteessa ei tuo lisäarvoa kenellekään,
ei Suomessa eikä kaukaisemmissa maissa.

Laajamittainen maahantulo, joka tällä hetkellä aiheuttaa ongelmia, on oire, eikä oire ka-
toa ilman syyn korjaamista tai parantamista. Ongelmamaat Euroopan rajojen lähellä kärsi-
vät tänään erityisen raakalaismaisesta sodasta, hyökkäyksistä varjoista, viattomien sivii-
lien laajamittaisista kärsimyksistä ja demokratian raunioittamisesta. Ei näihin ongelmiin
näissä lähtömaissa ole helppoa ja yksinkertaista ratkaisua. Nopeaa varmaan kai toivoo jo-
kainen.
54



Pöytäkirjan asiakohta PTK 9/2016 vp
Hallituksen selonteossa todetaankin kehityspolitiikan olevan osa ulko- ja turvallisuus-
politiikkaa. Poikkihallinnolliseen työhön on todella tarvetta, ja kehityspolitiikkasektorin
on myös kehityttävä.

17.43 Kari Kulmala ps:  Arvoisa rouva puhemies! Kuten jo omassa ryhmäpuheessani
mainitsin, perussuomalaiset ovat jo pitkään kantaneet huolta Suomen kehitysyhteistyöstä.
Olemme peräänkuuluttaneet kehitysyhteistyöhön nykyistä parempaa vaikuttavuutta tehok-
kaammalla rahan käytöllä. Tämän nykyinen hallitus on nyt ymmärtänyt: mitä vähemmän
rahaa valuu kyläpäälliköiden taskuihin, sitä parempi. Kehitysyhteistyössä luottamus on
hyvä mutta valvonta paras.

Kuten jo aikaisemmin kerroin, on erittäin myönteistä, että kehityspoliittinen selonteko
ylipäänsä tehdään valtioneuvoston toimesta. Se kertoo siitä, että kehityspolitiikasta on tu-
lossa Suomessa entistä tavoitteellisempaa, harkitumpaa ja järkevämpää. Henkilökohtaises-
ti olen eniten ilahtunut siitä, että naisten ja tyttöjen aseman parantaminen nostetaan halli-
tuksen kehityspoliittiseksi päätavoitteeksi. Naisten aseman edistäminen on tärkeää muun
muassa demokratian ja taloudellisen kehittymisen vuoksi.

Jokainen euro, joka sijoitetaan kehitysmaissa naisten ja tyttöjen kouluttamiseen, nopeut-
taa yhteiskuntien vaurastumista, perheiden hyvinvointia ja vähentää osaltaan väestönkas-
vua. Jokaisella naisella tulisi olla oikeus osallistua työelämään, mutta näin se ei vielä tällä
hetkellä ole. Autolla ajaminenkaan ei ole vielä tavanomaista tietyissä maissa. Monet kult-
tuuriset ja yhteiskunnalliset käytännöt sallivat eriarvoisen kohtelun. Myös lainsäädännön
kehittyminen on ollut epätasaista. Naisten ja tyttöjen oikeuksien saavuttamiseksi ja ase-
man parantamiseksi on vielä paljon tehtävää. Mielelläni itse panostan tähän, vaikka ym-
märrän hyvin, ettei edes Suomen panostus ole riittävää ja että puheiden saaminen käytän-
nöksi on erittäin vaikeaa.

Kaiken perustana ovat kuitenkin myös kehitysmaiden oma vastuu sekä tahto kehittyä.
On parempi opettaa kasvattamaan viljaa kuin viedä sitä heille vuosikymmeniä. Kaiken toi-
minnan pohjalla tulee olla pyrkimys siihen, että kehitysmaat nousisivat omille jaloilleen.
Tästä on olemassa hyviä sekä huonoja esimerkkejä. Molemmista esimerkeistä on otettava
opiksi.

Pidän hyvänä, että kehitysapua suunnataan aiempaa enemmän pakotetun muuttoliik-
keen lähtö-, vastaanotto- ja kauttakulkumaihin. On erittäin tärkeää vaikuttaa kehitysavulla
Lähi-idästä sekä Afrikan maista tulevan muuttoliikkeen syihin sekä seurauksiin. Humani-
taarisella avulla voidaan auttaa eniten apua tarvitsevia ja edesauttaa elinolosuhteiden pa-
rantamista pakolaisten lähtö- ja lähimaissa. Tähän apuun Suomen hallitus panostaakin eni-
ten. Suomi on luvannut juuri Syyrialle 25 miljoonaa euroa humanitaarista apua, jolla myös
pyritään vaikuttamaan muuttoliikkeen hillitsemiseen. Maahanmuuttokriisi on hyvin moni-
mutkainen ilmiö, jonka hillitsemiseksi vaikutetaan monella eri tasolla, myös tällä Suomen
kehityspolitiikalla.

Arvoisa rouva puhemies! Olen eduskunnan kehityspoliittisen toimikunnan jäsen ja siinä
roolissa tulen seuraamaan sitä, että Suomen kehityspolitiikka on vastuullista ja tuloksellis-
ta. Pyrin myös omalta osaltani vaikuttamaan siihen, että hallituksen uusi aloite kehityspo-
litiikan tuloksen seuraamisesta toteutuu. Tahdon myös seurata sitä, kuinka hallituksen pai-
nopistealue tyttöjen ja naisten aseman parantamisesta tulee näkymään käytännössä sekä
kuinka tavoite kehitysmaiden verojärjestelmien kehittämisestä tulee etenemään. Katso-
taan ensin, miten nämä hallituksen aloitteet lähtevät etenemään, ja harkitaan sitten jatkos-
55



Pöytäkirjan asiakohta PTK 9/2016 vp
sa, täytyykö Suomen kehityspolitiikkaa muuttaa edelleen. En kuitenkaan usko, että palai-
simme entiseen, koska nyt on pärjättävä vähemmällä ja samalla ymmärrettävä, ettemme
voi koko maailmaa pelastaa, vaikka niin haluaisimmekin.

Arvoisa rouva puhemies! Tarkennuksena vielä debattipuheenvuorooni, jota erityisesti
oppositio ei halunnut loppuun saakka kuunnella: Viime kaudella tehty selonteko oli retro-
spektiivinen. Siinä tarkasteltiin suomalaisen kehityspolitiikan vaikuttavuutta. Tämä halli-
tuksen uusi selonteko on ensimmäinen kehityspolitiikkaa linjaava selonteko, siis ensim-
mäinen tässä muodossaan.

17.48 Touko Aalto vihr (vastauspuheenvuoro):  Arvoisa rouva puhemies! Tiedustelen
edustaja Kulmalta sitä, mitä Suomen kehityspolitiikan vaikuttavuudelle tapahtuu, kun sen
rahoituksesta viedään pois 300 miljoonaa euroa vuodessa sekä päästöhuutokauppatulot.
Mitä sen vaikuttavuudelle tapahtuu siinä vaiheessa, kun suunniteltuja hankkeita ei toteute-
ta, projektit jäävät kesken? Ja vielä viimeisenä kysymyksenä: miten perussuomalaisten ta-
voite vapaaehtoisista lahjoituksista ja niiden verovähennyksistä etenee?

17.48 Leena Meri ps: Arvoisa puhemies! Kaikki kuulijat! Tuossa edustaja Aalto esitti ky-
symyksiä perussuomalaisille, ja en tiedä, miten tämä hanke etenee — tämä, mistä kyselitte
tuossa viimeiseksi. Varmaan torstaina kannattaa kyselytunnilla ministereiltä kysyä, itse en
siellä ole valmistelemassa.

Mutta jos tullaan tuohon kysymykseen vaikuttavuudesta ja kohdennuksesta, mistä edus-
taja Aaltokin puhui ja piti tärkeänä, että siihen panostetaan — ja sitä oikeastaan varmaan
tuossa kysyittekin — niin mietitäänpä hieman tuota historiaa. Nyt jos tällä hetkellä kehi-
tysyhteistyörahat ovat noin 800 miljoonaa ja nyt on uutisoitu eilen, että 800 miljoonaa lai-
tetaan turvapaikanhakijoihin kuluja, näihin käsittelykuluihin, ja ennen viime vuotta se oli
noin 200—300 miljoonaa euroa, niin voidaan kyllä ymmärtää tämä mittaluokka, että me
hoidamme nyt semmoisia vaikutuksia, joita on tullut aikaisemmasta kehitysyhteistyöstä,
joka ei ole ollut onnistunutta. Ei se ole yksin Suomen vika eikä varmasti kenenkään yksit-
täisen maan vika, mutta jos ajatellaan sitä, mitä esimerkiksi presidentti Ahtisaari sanoi
muistaakseni eilen televisiossa, niin keskeisessä asemassa ovat suurvallat, Yhdysvallat ja
Venäjä, Syyrian rauhan ratkaisemiseksi. Se vaatii paljon poliittista tahtoa, ja se ei ole ra-
halla ratkaistavissa.

Ja mitä tulee sitten tähän kohdennukseen ja vaikuttavuuteen, niin onhan se kaikissa
asioissa sillä lailla, ettei se euro aina tuo kahta euroa tilalle, vaan kyllä niiden kohteiden pi-
tää olla hyvin valittu. Itse katsoisin, että tässäkin tilanteessa meidän täytyy tarkastella kaik-
kia osa-alueita. Minä mielelläni toivoisin, että meillä olisi todella paljon rahaa, että me voi-
simme panostaa valtavia määriä ilmastonsuojeluun, eläintensuojeluun, ihmisten perustoi-
meentuloon. Olen erittäin huolissani tästä taloudellisesta tilanteesta, joka Suomessa on,
joka tällä hetkellä Kreikan ohella kehittyy huonoiten. Meillä on tällä hetkellä huonoimmat
mahdollisuudet panostaa oikeastaan mihinkään tämäntyyppiseen toimintaan. Siitä olen
erittäin pahoillani, koska itse olisin toivonut ensimmäisen kauden kansanedustajana, että
olisin voinut olla vaikuttamassa, tuomassa erittäin paljon hyviä asioita tähän meidän poli-
tiikkaamme.

Täällä ministeri iltapäivän aluksi esitteli näitä linjauksia, ja hän kertoikin tästä, että ke-
hitysyhteistyössä painotetaan kunkin maan omaan veropohjaan ja sen kehittymiseen. En
valitettavasti saanut debatissa puheenvuoroa tämän ministeri Toivakan puheenvuoron jäl-
56



Pöytäkirjan asiakohta PTK 9/2016 vp
keen. Sitten SDP toi ihan arvokkaan puheensa ja näkökulmia ja tämän saman verotuksen
esille ja sen kehittämisen, mutta myöhemmin se keskusteluissa muuttuikin niinpäin, että he
kiittelivät siitä, että hallitus on nyt nostanut nämä SDP:n veroasiat framille, mikä minua
tietysti hieman ehkä hymyilytti, koska se järjestyshän oli se, että hallitus oli ensin kertonut
jo tämän. Tämä on aika tyypillistä ollut oppositiolta tässä, olen huomannut syksyn aikana,
että kun tehdään ratkaisuja, niin sitten SDP ehättää kertomaan, että se oli heidän ideansa.
Sillä nyt ei ole mitään merkitystä, kuka sen idean saa, mutta jotenkin tuntuu, että tärkeäm-
pää olisi tehdä hyvää politiikkaa eikä niinkään se, kenen nimiin sen ehtii varastamaan.

Ilmastonmuutos on erittäin tärkeä asia, mistä edustaja Aaltokin puhui. Olen itse erittäin
huolissani siitä, ja sen takia on erittäin tärkeätä — niin kuin edustaja Mattila sanoi — että
panostamme naisten ja lastenkin koulutukseen, koska meidän tulee muistaa se asia, mistä
me hyvin vähän puhumme: tähän ylikansoitukseen, mistä on ollut viime aikoina paljon te-
levisiointejakin ja mistä me puhumme kyllä hyvin vähän, koska jatkuvasti tämä maapallon
kantokyky ei enää kestä tätä väestömäärää, pitäisi vaikuttaa nimenomaan koulutuksella ja
terveydenhuollolla ja kaikella tämmöisellä kehityksellä. Se olisi yksi semmoinen asia, jo-
hon tietysti pitkällä aikavälillä täytyy panostaa.

Olin iloinen kuitenkin siitä, että vähenevien rahamäärien tilanteessa, siitä huolimatta,
Syyria ja Irak olivat nyt erityiskohteina.

Ja käyttäisin tätä samaa ajatusta kuin ennen vaalejakin vielä lopuksi: jotta me voimme
auttaa muita, niin pitäisi auttaa ensin itseään. Lentokoneessakin turvaohjeessa sanotaan,
että laita ensin happinaamari itsellesi ja auta sitten vasta muita. Mutta toivotaan, että pääs-
tään tässä paremmalle kehityssuunnalle.

Toinen varapuhemies Paula Risikko: Edustaja Aallolla oli vastauspuheenvuoro. Sen jäl-
keen sitten varsinainen puheenvuoro, edustaja Mikkonen.

17.53 Touko Aalto vihr (vastauspuheenvuoro):  Rouva puhemies! Tiedustelisin vielä
edustaja Mereltä sitä, että jos kerta huono kehitysyhteistyö on ollut syynä nykyiseen turva-
paikanhakijatilanteeseen, niin kuinka paljon kehitysyhteistyövarojen leikkaaminen paran-
taa tilannetta. Eikö se ole juuri päinvastoin, että se vain pahentaa tulevaisuudessa tilannet-
ta? Britanniassa konservatiivihallitus on päättänyt pitäytyä näistä kehitysyhteistyöleik-
kauksista juuri tästä syystä. Pitää muistaa, että Suomen päätös ei vaikuta vain Suomen ra-
hoitukseen vaan koko kehitysyhteistyöhön, koska kynnys maksaa kehitysapua pienenee,
jos muut rupeavat vapaamatkustajiksi.

Toinen varapuhemies Paula Risikko: Edustaja Meri, vastauspuheenvuoro, ja sen jäl-
keen edustaja Mikkonen.

17.54 Leena Meri ps (vastauspuheenvuoro): Kiitos, arvoisa puhemies! Niin, vastasin sii-
hen, miksi kohdennus on tärkeämpää eikä pelkästään rahan määrä, ymmärsin kysymyk-
senne näin. Elikkä sanoin, ettei se, että aikaisemmin on laitettu enemmän, ole silti tätä on-
gelmaa ratkaissut. Tarkoitin sillä sitä, että kohdennus on aina tärkeämpää kuin se, että upo-
tetaan vain rahaa määrättömästi johonkin. Sitä tarkoitin. Ja me emme valitettavasti ole sa-
massa tilanteessa taloudellisesti kuin Britannia.
57



Pöytäkirjan asiakohta PTK 9/2016 vp
17.55 Krista Mikkonen vihr:  Arvoisa rouva puhemies! Ministeri, hyvät läsnäolijat ja
muut kuuntelijat! Ihan tähän alkuun ehkä sanoisin, että tässä on ehkä vähän niin kuin hei-
tetty semmoista ajatusta ilmaan, että ihan kuin kehitysyhteistyön tuloksellisuus ja sen seu-
ranta olisivat jotenkin uusi asia tai se, että nyt naisten ja tyttöjen kehittymiseen panoste-
taan, olisi jotenkin uusi asia, joka tulisi nyt tämän kehityspoliittisen selonteon myötä. Täy-
tyy muistuttaa, että näin ei ole. Tämähän on ollut jo pitkään Suomen linja, ja pitkään on jo
seurattu sitä ja saatukin hyviä tuloksia siitä, että kehitysyhteistyövarat on kohdennettu hy-
vin ja tuloksellisesti. Ja tämä on oikein hyvä, että tätä edelleen jatketaan.

Tätä kehityspoliittista ohjelmaa voi kiittää siitä, että se nimenomaan on päätavoitteeksi
edellisen ohjelman mukaisesti nimennyt äärimmäisen köyhyyden poistamisen ja ihmisoi-
keusperustaisen työn ja se ottaa myös kohtuullisesti huomioon nämä YK:n kestävän kehi-
tyksen Agenda 2030:n tavoitteet. Mutta tietysti tässä herää kysymys siitä, päästäänkö tässä
sanoista tekoihin, sillä nämä kehitysyhteistyörahojen leikkaukset ovat niin rajuja.

Nämä neljä painopistealuetta, jotka on määritetty hallitusohjelmassa — eli naisten ja tyt-
töjen oikeudet, kehitysmaiden talouksien kehittyminen, yhteiskuntien demokraattisuus ja
toimintakyvyn vahvistaminen sekä ruokakyky, veden ja energian saatavuus ja luonnonva-
rojen kestävä käyttö — ovat hyviä, näitä on helppo olla tukemassa. Mutta vähän ihmetyt-
tää se, että tästä joukosta puuttuu yksi Suomen ylpeys ja kehitysyhteistyön yksi suurin sek-
tori eli koulutus. Se on toki mukana tässä naisten ja tyttöjen kanssa tehtävän työn kohdalla,
mutta näkisin, että me voisimme vielä paremmin hyödyntää maailmalla tunnettua vahvuut-
tamme entistä enemmän.

Kun pakolaisilta itseltään kysytään heidän avuntarpeestaan, niin useimpien ensisijainen
toive on lasten ja nuorten koulutus. Kansainvälinen rahoitus koulutuksen tukemiseksi ka-
tastrofitilanteissa ei vastaa lähellekään sitä tuen tarvetta. Tukemalla koulutusta on samalla
mahdollisuus myös poistaa pakolaisuuden syitä. Kun nyt mietitään myös koulutusvientiä,
niin pitäisin hyvänä, että koulutusviennistä ja kehitysyhteistyövaroin tehtävästä koulutus-
yhteistyöstä olisi syytä valmistella omat linjauksensa yhteistyössä opetus- ja ulkoministe-
riöiden sekä järjestö- ja oppilaitostoimijoiden kanssa.

Arvoisa puhemies! Tänään on paljon puhuttanut myös se, että järjestöjen kehitysapura-
hoja leikataan hyvin rajusti. Se on erittäin valitettavaa, sillä järjestöt tekevät äärimmäisen
hyvää työtä, ja ne tekevät sitä nimenomaan siellä paikallistasolla yhdessä paikallisyhteisö-
jen kanssa. On tärkeätä varmistaa se, etteivät pienten järjestöjen toiminta ja niiden saavut-
tamat hyvät tulokset vaarannu. Täytyy muistaa, että vaikka Suomi kahdenkeskisessä avus-
saan on valinnut näitä painopistemaita, niin järjestöjen kehitysyhteistyössä olisi hyvä olla
mahdollisuus toimia myös muualla, sillä järjestöillä on usein luontaiset yhteydet joillekin
tietyille alueille ja he pystyvät hyvin vaikutuksellisiin tuloksiin nimenomaan siellä. On
kohtuutonta, jos me järjestöjen toimintaa määrittelemme, että myös sen pitäisi näihin val-
tion virallisiin kahdenvälisiin maihin kohdentua.

Paljon on keskusteluttanut myös se, että tässä nyt vahvasti on nostettu esiin yritykset ja
suomalaisen osaamisen vieminen tähän Suomen kehityspolitiikkaan. On hyvä, että yksityi-
nen sektori tulee mukaan kehityspolitiikkaan, ja vuoropuhelun lisääminen ei ole mikään
huono ajatus, mutta on kuitenkin varmistettava se, että yritysten työn kautta on mahdollis-
ta tukea ihmisoikeusperusteisesti kaikkein eniten apua tarvitsevia eikä lähdetä menemään
sinne yritysten intressit edellä. On totta, että vuosikymmeniä sitten kehityspolitiikassa oli
ongelmia. Meillä oli tilanteita, joissa vietiin puimureita Afrikkaan alueille, joilla niille ei
ollut tarvetta, ja sitä tehtiin nimenomaan suomalaisten yritysten ehdoilla. Tällaisia virheitä
58



Pöytäkirjan asiakohta PTK 9/2016 vp
ei pidä enää tehdä, ja siksi on äärimmäisen tärkeätä, että tätä yritysten yhteiskuntavastuun
toteutumista ja yksityisen sektorin mukaantuloa kehitysyhteistyöhön linjataan kunnolla,
sitä seurataan, siltä vaaditaan raportointia ja sitä ei myöskään tehdä järjestöjen työn kus-
tannuksella.

18.00 Jani Mäkelä ps: Arvoisa puhemies! Haluan vielä kommentoida sitä tässä salissa
usein esitettyä väitettä, että kehitysavun leikkaukset vaikuttaisivat turvapaikanhakijoiden
virtoihin. Näin ei ilmeisimminkään ole, koska turvapaikkakriisi käynnistyi ennen näiden
leikkausten voimaantuloa. Kummastelen suuresti tätä puurojen ja vellien sekoittamista.
Turvapaikkakriisi on akuutti asia, joka jatkuessaan uhkaa koko EU:n olemassaoloa jo tänä
vuonna. Se ei oikeastaan kuulu tähän keskusteluun.

Arvoisa puhemies! Eduskunnan pitäisi reagoida turvapaikkakriisiin tiukasti kansamme
ja hyvinvointimme turvaamiseksi eikä tuhlata aikaa politikointiin maamme tulevaisuudel-
la. Jo nyt turvapaikkajärjestelmän hyväksikäyttö maksaa meille enemmän kuin kehitys-
apu. Jo nyt se on meille suuri ongelma. On maamme kohtalonkysymys, kuinka torjumme
tätä ilmiötä jo ensi kesänä.

18.01 Krista Mikkonen vihr (vastauspuheenvuoro): Arvoisa puheenjohtaja! On varmas-
ti niin, että tähän pakolaisvirtaan on paljon muitakin syitä kuin vain kehitysyhteistyön mää-
rärahojen väheneminen. Mutta sekin on tosiasia, että nimenomaan sieltä Syyrian lähellä
olevilta leireiltä, silloin kun YK:n Maailman ruokaohjelmalta loppuivat rahat ja he joutui-
vat vähentämään tätä pakolaisille maksettavaa ruokarahaa, lähti valtavat joukot liikkeelle,
koska he katsoivat, että he eivät enää voi odottaa sen tilanteen paranemista, koska olosuh-
teet heikkenivät niin paljon, ja he lähtivät etsimään muualta apua. Että kyllä joissain ta-
pauksissa sillä on aivan suorat vaikutukset myös pakolaisvirtojen määrään.

Ensimmäinen varapuhemies Mauri Pekkarinen:  Myönnän tässä vaiheessa ministeri
Toivakalle puheenvuoron. Käykö paikan päältä? Riittääkö pari minuuttia?

18.02 Ulkomaankauppa- ja kehitysministeri Lenita Toivakka:  Kyllä, arvoisa puhe-
mies, kiitoksia. — Kiitos tästä keskustelusta. Tässä keskustelussa on minun mielestäni erit-
täin laajasti käsitelty nyt tätä meidän kehityspolitiikkaamme ja sitä, minkälaisia toiveita ja
näkemyksiä eri puolueilla on, ja minun mielestäni tämä on hieno evästys nyt sille toimeen-
panolle, mitä me tarvitsemme tässä vaiheessa. Minun mielestäni on hienoa, että me olem-
me yli puoluerajojen pystyneet käymään tätä keskustelua, ja toivottavasti tästä tulee sem-
moinen myös yli hallituskausien kantava ajatus, jolla me sitten kehitämme jatkossa, maa-
ilman muuttuessa ja tilanteiden muuttuessa, tätä tärkeätä ulko- ja turvallisuuspoliittista ele-
menttiä eteenpäin.

Nyt on varmaa, että tämä selonteko vastaa paremmin maailman ja Suomen tilanteeseen,
ja se on nyt selkeästi myöskin Suomen työkalupakissa liittyen siihen, miten me vastaamme
konflikteihin, pakolaistilanteeseen, ilmastonmuutokseen. Nimenomaan korostan tätä: täs-
sä toimitaan nyt pitkäjänteisesti. Tässä peräänkuulutettiin vähän sitä, eikö Suomi riittävän
paljon katso pidemmälle tätä linjausta tehdessään — muun muassa edustaja Huovinen mai-
nitsi tämän — ja tämä nimenomaan on selonteko, joka katsoo pitkälle. Kaikki nämä paino-
pisteet puhuvat sen puolesta. Täällä on kerrottu ja kovasti tullut kiitosta siitä, että naisten ja
tyttöjen asemaa parannetaan. Se on keino, jolla pitkäjänteisesti kehitetään yhteiskuntia. Sa-
59



Pöytäkirjan asiakohta PTK 9/2016 vp
moin vakaat demokratiat ovat keino auttaa siinä, että nämä kehitysmaat nousevat omille ja-
loilleen. Vesi, ruoka ja energian saatavuuden parantaminen ovat kaikki pitkäjänteistä työ-
tä, joka tuo hyviä kehitystuloksia, kuten myös se, että kehitysmaiden taloutta vahvistetaan,
sinne syntyy uusia työpaikkoja ja ihmiset saavat sen elinkeinonsa siellä omalla alueellaan.
Tämä on erittäin pitkäjänteistä työtä, ja nyt sitten jatkossa, kun toimintaa kehitetään, on tär-
keätä, että kaikin tavoin toiminta mutta myös rahoitus ohjataan palvelemaan näitä paino-
pisteitä.

Sitten minä vielä haluaisin mainita sen, että Suomi on vahvasti mukana myös EU:n ke-
hitysyhteistyössä. Siitä on tässä vähemmän tullut kommentteja, mutta yksi väline, millä
Suomi voimallisesti esimerkiksi toimii tällä hetkellä Syyrian lähialueilla, on EU:n kehitys-
yhteistyö, ja sinne suunnataan apua paljon. Ihan esimerkiksi tällä viikolla saimme kuulla,
että Damaskokseen perustetaan tämmöinen EU:n komission humanitäärisen avun toimis-
to, jotta saadaan paremmin apua siellä hätää kärsiville ihmisille. On arvioitu, että Syyrias-
sa on noin 6,5 miljoonaa sisäistä pakolaista, ja kun taistelut ovat kiihtyneet, (Puhemies ko-
puttaa) niin siellä avuntarve on suuri.

Sitten haluaisin vielä... — Saanko vielä pari minuuttia? Minulla olisi pari tärkeätä asiaa.

Ensimmäinen varapuhemies Mauri Pekkarinen: Sovitaan näin, että ministeri saa vielä
pari minuuttia.

Kiitoksia. — Mutta Syyrian osalta nimenomaan se, että me vastaamme akuuttiin hätään
nopeasti, on Suomen ajatus tässä yhdessä muiden EU-maiden kanssa — ja toivottavasti
myös laajemman joukon maita kanssa, että se ei ole vain EU, joka näin toimii.

Sitten minun mielestäni tärkeätä on katsoa se, kun täältä tuli hieman kritiikkiä, jota kum-
mastelin, että kehitysyhteistyöllä ei ole saatu mitään aikaiseksi, että jos me mietimme Mil-
lennium-tavoitteita, ne ovat olleet erittäin, erittäin hieno, konkreettinen osoitus siitä, miten
köyhyys on puolittunut, miten tytöt ja pojat pääsevät tasapuolisesti tällä hetkellä perusope-
tukseen, miten puhtaan veden saatavuutta on esimerkiksi parannettu. Suomi on ollut vah-
vasti mukana esimerkiksi Etiopiassa koulutusprojekteissa turvaamassa sitä, että tällä het-
kellä siellä on päteviä opettajia, siellä on oppikirjoja, lapset pääsevät kouluun, myös tytöt.
Meillä on eri puolilta valtava määrä esimerkkejä, mitä kehitysavulla on saatu aikaiseksi, ja
sen takia on tärkeää, että tätä työtä arvostetaan jatkossakin ja siihen halutaan panostaa. Se
on siinä, koska Suomella on paljon osaamista. On tärkeää, että Suomi on tässä työssä vah-
vasti mukana.

Kansalaisjärjestöjen osalta haluan vielä sanoa sen, kun täällä arvosteltiin, että Finn-
watchilta olisi jotenkin erityisesti leikattu: siis Finnwatchilta ei ole leikattu yhtään mitään,
mutta meillä on yksi hakukierros jäänyt väliin viime vuoden osalta, joka koskee tämän
vuoden rahoitusta, ja yksikään kansalaisjärjestö ei ole pystynyt hakemaan rahoja, mutta nyt
15.3. eteenpäin uudet rahat ovat jaossa, ja myös Finnwatch kuten muutkin järjestöt voivat
hakea tuleville vuosille rahoitusta.

Sitten haluaisin vielä sanoa lopuksi, arvoisa puhemies, ihan lyhyesti sen, että tosiaan,
minä kiitän tästä keskustelusta, täällä on luotu yli puoluerajojen ja yli hallituskauden kehi-
tyspolitiikan linjaukselle minun mielestäni hyvää viittaa, ja minun mielestäni tämä vie-
köön meitä eteenpäin kohti sitä hallituksen yhteistä linjausta, että Suomi on avoin, suvait-
sevainen, kansainvälinen, kieliltään ja kulttuuriltaan rikas maa jatkossakin. Tämä on tär-
keä asia meidän visiossamme, ja siitä täytyy huolehtia.
60



Pöytäkirjan asiakohta PTK 9/2016 vp
18.06 Kari Kulmala ps: Arvoisa puhemies! Kuten tänään olemme jo monesti todenneet,
kehitysavun turvin voimme pyrkiä vahvistamaan kehitysmaiden yhteiskunnallisia raken-
teita, kuten demokratiakehitystä, joka edesauttaa kehitysmaiden yhteiskunnallista vakaut-
ta ja luo esimerkiksi työllistymismahdollisuuksia näissä maissa. Kehitysavulla ei voida
kuitenkaan yksin ratkaista pakolais- ja turvapaikanhakijakriisiä. Tarvitaan poliittista vai-
kuttamista ennen kaikkea Syyrian ja muiden Lähi-idän konfliktien rauhoittamiseksi.

Lisäksi on muistettava, että suurin osa turvapaikanhakijoista ei ole suojelun tarpeessa tai
tule saamaan pakolaisstatusta. Maahanmuuttokriisiin täytyy siis löytyä ratkaisuja myös ih-
missalakuljetusbisnekseen puuttumalla. Tärkeää on myös vaikuttaa Euroopan maiden ve-
tovoimatekijöihin, jotta esimerkiksi Suomea ei nähtäisi enää niin houkuttelevana kohteena
turvapaikanhakijoiden silmissä. Kuten jo aikaisemmin mainitsin, maahanmuuttokriisi on
hyvin monimutkainen ilmiö, jonka hillitsemiseen vaikutetaan monella eri tasolla.

18.07 Jani Mäkelä ps: Arvoisa puhemies! Toinen sellainen älyllinen epärehellisyys tässä
maahanmuutto-, turvapaikka- ja kehityskeskustelussa, johon haluan kommentoida, on
tämä kysymys Syyriasta. Siihen älylliseen epärehellisyyteen syyllistytään eduskuntasalin
lisäksi myöskin mediassa. Totuushan on se, että meille koko maahan tuli viime vuonna va-
jaa tuhat syyrialaista turvapaikanhakijaa samaan aikaan, kun Ruotsi päästi rajamme yli rei-
lut 20 000 irakilaista nuorta miestä pääosin elintasopakolaisiksi. Mitä olemme tehneet, että
vastuullamme olisi se, ettei Irak saa hoidettua omia asioitaan tai huolehdi tai ota vastaan
edes omia kansalaisiaan? Miten voimme kehitysavulla vaikuttaa siihen, että Syyria joutui
suurvaltapelin nappulaksi?

18.08 Touko Aalto vihr:  Arvoisa herra puhemies! Mitä vähemmän työntäviä tekijöitä,
sitä vähemmän pakottavia syitä jättää oma kotimaa. Kehitysyhteistyöllä voidaan vähentää
noita työntäviä tekijöitä ja sen kautta osaltaan hillitä turvapaikanhakijavirtaa. Tämän vuok-
si kehitysyhteistyö liittyy myös yhtenä osana turvapaikanhakijatilanteeseen. Viimeiseksi
tahdon sanoa, että se, joka sanoo, että kehitysyhteistyöllä ei ole saavutettu yhtään mitään,
ei tiedä yhtään mitään.

18.09 Jani Mäkelä ps: Arvoisa puhemies! Minua jäi hieman askarruttamaan, myönsikö
Aalto juuri sen, että turvapaikkajärjestelmää hyväksikäytetään elintasopakolaisuuden väli-
neenä. Puhutaan työntävistä tekijöistä ja pakottavasta tarpeesta lähteä kotimaasta. Ymmär-
tääkseni siinä puhutaan hengenhädästä — tai ainakin siinä pitäisi puhua.

18.09 Touko Aalto vihr (vastauspuheenvuoro): Kun nimi mainitaan, niin tahdon vain sa-
noa sen, että on työntäviä tekijöitä, joita on useita erilaisia. Esimerkiksi kuivuus, tulvat,
konfliktit, sodat ovat työntäviä tekijöitä. On paljon erilaisia työntäviä tekijöitä, jotka vie-
vät pois elämän edellytykset omassa kotimaassa, ja sen jälkeen lähdetään hakemaan jotain
uutta paikkaa, missä voi aloittaa elämän. Tämä ei liity millään tapaa elintasopakolaiseen
eikä näin ollen edustaja Mäkelän kysymykseen.

Keskustelu päättyi.

Asia lähetettiin ulkoasiainvaliokuntaan, jolle työelämä- ja tasa-arvovaliokunnan ja ympä-
ristövaliokunnan on annettava lausunto.
61


