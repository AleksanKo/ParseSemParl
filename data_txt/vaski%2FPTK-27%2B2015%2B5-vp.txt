















































DEM7002.tmpSave.xml


Pöytäkirjan asiakohta PTK 27/2015 vp
Pöytäkirjan asiakohta 

PTK 27/2015 vp

Täysistunto

Maanantai 29.6.2015 klo 14.04—17.01

5. Hallituksen esitys eduskunnalle vuoden 2015 toiseksi lisätalousarvioksi
Hallituksen esitys HE 9/2015 vp
Valiokunnan mietintö VaVM 1/2015 vp

Ainoa käsittely

Puhemies Maria Lohela: Ainoaan käsittelyyn esitellään päiväjärjestyksen 5. asia. Käsit-
telyn pohjana on valtiovarainvaliokunnan mietintö VaVM 1/2015 vp.

Asian käsittely alkaa yleiskeskustelulla, jossa on nopeatahtinen osuus, jolloin etukäteen
varatut puheenvuorot saavat kestää enintään 5 minuuttia.

Keskustelu

14.06 Timo Kalli kesk (esittelypuheenvuoro):  Arvoisa puhemies! Tämä lisäbudjetti on
(Hälinää — Puhemies koputtaa) lyhyt ja koruton. Kuitenkin sekin pitää sisällään valtion-
velan lisäkasvua, ja valitettavasti joudutaan tekemään verotuloihin täydennyksiä. Ansio- ja
pääomavero-, yhteisövero- sekä perintö- ja lahjaverokertymää korotetaan, kun taas suh-
dannetilanteesta johtuen arvonlisävero, energiavero ja jätevero menevät päinvastaiseen
suuntaan.

Tämän lisätalousarvion selkeästi suurin asia on Talvivaaran vastuiden hoidon ja kun-
toonsaattamisen jatkaminen, ja toivottavasti tällä panostuksella saadaan aikaan kestäviä
ratkaisuja.

Myös maatalouden ympäristökorvausvaltuutta lisätään, ja tällä mahdollistetaan se, että
tehdyt sopimukset pystytään rahoittamaan ja hoitamaan. Sama koskee puutuotannon kes-
tävyyden turvaamista, joka mahdollistaa sen, että Kansallisen metsäohjelman toteutumi-
nen jatkossa edelleen on mahdollista.

Mutta niin kuin jo totesin, valtion nettolainanotto kasvaa 56 miljoonalla eurolla.
Tähän lisätalousarvioon ei sisälly työllisyyden määrärahojen korotusta. Valiokunnan

saaman selvityksen mukaan määrärahat saattavat alkusyksystä loppua — tai näyttää hyvin
todennäköiseltä, että niukkuutta edessä on. Siksi valiokunta pitääkin tärkeänä, että hallitus
seuraa tarkoin määrärahojen riittävyyttä, niin että tässä asiassa ei synny kohtuuttomuuksia.

Toinen asia, johonka valiokunta kiinnittää huomiota, on päästöoikeuksien huutokaupas-
ta kertyvät tulot, joita enää ei ohjata kehitysyhteistyöhön, ja siksi valiokunta korostaakin,
että Suomen on kuitenkin voitava huolehtia asianmukaisesti jo tehdyistä ratkaisuista.

Arvoisa puhemies! Mietintö on pääosin tekninen ja vastaa valtaosaltaan niihin asioihin,
jotka käytännössä tämän kevään aikana esiin ovat tulleet. — Kiitoksia.

14.09 Antero Laukkanen kd:  Arvoisa rouva puhemies! Hallituksen toinen talousarvio-
esitys on voimakkaasti poliittisesti kantaa ottava ja piirtää jo Sipilän hallituksen linjaa, lin-
 Tarkistettu
4.0



Pöytäkirjan asiakohta PTK 27/2015 vp
jaa, jossa pienituloisilta lapsiperheiltä ja kaikkein köyhimmässä asemassa olevilta leika-
taan eniten, ei ainoastaan täällä kotimaassa vaan nyt myös kehitysyhteistyön yhteistyömai-
den lapsilta.

Valtiovarainvaliokunta kiinnittää lausunnoissaan tähän erityistä huomiota, kun se tote-
aa: "Valiokunta kiinnittää huomiota myös siihen, että toisin kuin vuoden 2013 kehyspää-
töksessä linjattiin, päästöoikeuksien huutokaupasta kertyneitä tuloja ei enää ohjata kehitys-
yhteistyöhön eikä ilmastorahoitukseen, vaan ne käytetään budjetin yleiskatteeksi. Tällai-
nen käyttötarkoituksen muutos sisältyy sinänsä kyllä pääministeri Juha Sipilän hallitusoh-
jelmaan, mutta muutoksen voimaantulo on siinä ajoitettu vuodelle 2016. Valiokunnan mie-
lestä hallituksen linjaus on tässä tilanteessa sinänsä perusteltu, mutta on kuitenkin tärkeää,
että asia arvioidaan syksyllä uudelleen. Valiokunta toteaa ja painottaa, että Suomen on voi-
tava huolehtia asianmukaisesti jo tehdyistä sitoumuksistaan."

Arvoisa rouva puhemies! Nyt kun tätä linjausta on muutettu eikä näitä saatuja tuloja oh-
jata niin kuin on aikaisemmin sovittu, on syytä miettiä, mitä se käytännössä tarkoittaa suo-
malaiselle kehitysyhteistyölle.

Suomalainen kansalaisyhteiskunnan toiminta on kansallinen ylpeydenaiheemme. Suo-
malaiset ovat ahkeria, vastuuntuntoisia ja solidaarisia. Tämä näkyy erityisesti suomalaises-
sa kehitysyhteistyössä, jota tekee yli 200 järjestöä ja niissä yli 90 000 vapaaehtoista. Suo-
malainen kehitysyhteistyö on maailmanlaajuisesti arvostettua ja ammatillisesti toteutettua.
Se on rakennettu vuosikymmenien aikana tiiviissä yhteistyössä kansalaisjärjestöjen ja hal-
lintoviranomaisten kanssa. Sen tulokset ovat kiistattomia köyhyyden ja kurjuuden vähen-
tämisessä ja sivistyksen ja yrittäjyyden edistämisessä kolmansissa maissa.

Suomessa onkin satoja kehitysyhteistyötä tekeviä järjestöjä, jotka ovat samalla suorin
kanava tukea kehitysmaiden kaikkein heikoimmassa asemassa olevia ihmisiä, erityisesti
naisia ja lapsia. Lisäksi näiden järjestöjen kehitysyhteistyö keskittyy usein sellaisiin ihmis-
ryhmiin, asioihin ja maantieteellisiin alueisiin, joita valtion tekemän kehitysyhteistyön
kautta on vaikea saavuttaa. Järjestöjen kautta tapahtuva kehitysyhteistyö on myös erittäin
kustannustehokasta juuri sen tähden, että siinä on lähes 100 000 vapaaehtoista kansalaista
mukana.

Arvoisa rouva puhemies! Jo kaavailtujen leikkauksien seurauksena monen kehitysyh-
teistyötä tekevän järjestön toiminta uhkaa merkittävästi vähentyä ja osalla toimijoista lop-
pua kokonaan. Eräskin järjestö kertoi, että tämä leikkaus toteutuessaan tarkoittaa heille
kolmanneksen pudotusta kehitysyhteistyössä. Samalla myös se osaamispääoma, jota val-
tio ja kansalaisjärjestöt ovat yhdessä kartuttaneet, poistuu markkinoilta. Myös työttömäksi
joutuvien määrä on merkittävä.

Toivon, että hallitus voisi tähän asiaan palata syksyllä ja muuttaa esitystään siten, että
näitä leikkauksia voitaisiin kohtuullistaa ja myös sopeuttaa useammalle vuodelle, jolloin
järjestöillä olisi mahdollisuus viedä jo aloitetut projektit loppuun ja organisoida toimin-
taansa uudestaan.

Arvoisa rouva puhemies! Toinen merkittävä asia on se, että tässä lisätalousarvioesityk-
sessä ei ole minkäänlaista lisärahaa työllisyysmäärärahoihin. Toivon, että myös tähän
asiaan hallitus syksyllä palaa. — Kiitoksia.

14.14 Mika Niikko ps (vastauspuheenvuoro): Arvoisa rouva puhemies! Edustaja Laukka-
nen kritisoi tätä päästöoikeuskaupoista kertyneiden tulojen ohjaamista yleiskatteeseen eikä
suoraan kehitysyhteistyöhön. Täytyy kuitenkin muistaa se, että vaikka hallitus on tekemäs-
2



Pöytäkirjan asiakohta PTK 27/2015 vp
sä tämän 300 miljoonan euron leikkauksen kehitysyhteistyömäärärahoista, ei tämä 37 mil-
joonaa euroa välttämättä ohjautuisi juuri suomalaisten kehitysapujärjestöjen hyväksi.

Siitä olen samaa mieltä ilman muuta, että suomalaiset kehitysapuyhteistyötä tekevät jär-
jestöt, varsinkin nämä suuret, pitkään toimineet, ovat erittäin tehokas ja läpinäkyvä ja tu-
loksellinen tapa tehdä kehitysyhteistyötä. Siinä mielessä olisinkin toivonut, että täällä olisi
ollut kehitysyhteistyöstä vastaava ministeri paikalla vastaamassa siihen, millä tavalla voi-
daan tämä ehkäistä, niin että me emme tee näitä 30—40 prosentin leikkauksia heidän koh-
dallaan vaan kohdistaisimme leikkaukset enemmänkin näihin kahdenvälisiin kehitysyh-
teistyöhankkeisiin sekä YK:n kanssa tehtäviin yhteistyöhankkeisiin.

14.15 Pekka Haavisto vihr (vastauspuheenvuoro): Arvoisa puhemies! Edustaja Laukka-
nen kiinnitti huomiota tavattoman tärkeään asiaan eli siihen, että olemme päästöhuuto-
kauppatuloilla tähän asti voineet lisätä jonkin verran kehitysyhteistyöpanostamme. Viime
vuonna pääsimme 0,6 prosenttiin — ihan kunniallinen luku — ja nyt tämä tietysti näyttää
uuden hallituksen aikana aika lailla romahtavan.

Mutta ennen kaikkea asia, jonka edustaja Laukkanen nosti esiin, on tämä järjestöjen ra-
hoitus. Olen ymmärtänyt, että tässä salissa on hyvin laaja yhteisymmärrys siitä, että juuri
järjestöt tekevät tärkeää kehitysyhteistyötä ja tekevät sitä aika edullisesti. Siellä on muka-
na paljon vapaaehtoispanostusta ja muuta, ja nyt järjestöille on ilmoitettu, että he joutuvat
leikkaamaan 30—40 prosenttia omia menojaan. Tämä koskee näitä suuria suomalaisia jär-
jestöjä, Kirkon Ulkomaanapua ja muita. Tämä minusta näyttää erittäin huonosti suunnitel-
lulta hallituksen piirissä. Toivoisin, että tähän vielä puututtaisiin.

14.16 Aila Paloniemi kesk (vastauspuheenvuoro): Arvoisa puhemies! Edustaja Niikolle
haluaisin sanoa, että tietenkin se, että päästökauppatulot ohjattaisiin nytkin nimenomaan
kehitysbudjettiin, esimerkiksi ilmastorahoitukseen, helpottaisi muun muassa järjestöjen
erittäin tiukkaa tilannetta. Me kaikki voimme myöntää kyllä ääneen, että nämä säästöt ovat
erittäin kovat. Ja jos ilmastorahoitukseen saadaan päästöhuutokauppatuloja, niin sitä rahaa
jää nyt sitten hiukan siihen sopeutumiseen. Se tarkoittaa käytännössä sitä, että jos näin ei
käy, alkaa uusi kierros, uusi leikkauskierros, ja se on todella kova järjestöillekin, ja erityi-
sesti järjestöille.

14.16 Mika Niikko ps (vastauspuheenvuoro):  Arvoisa puhemies! Edustaja Paloniemi,
täytyy kuitenkin ottaa tosiasiat käsiin ja huomata se, että tässä toisessa lisätalousarviossa
kasvatamme valtion lainanottomäärää 56 miljoonalla ja ilman tätä päästökauppatulojen
poistamista meidän lainamäärämme kasvaisi 94 miljoonaan euroon elikkä käytännössä me
tekisimme sen lainarahalla. Siinä mielessä on järkevää tässä taloustilanteessa tehdä radi-
kaaleja päätöksiä ja tehdä niitä säästöjä siellä, missä se parhaiten onnistuu. Aikaisemmin-
kin ollaan keskusteltu tästä päästöoikeuksien huutokaupasta kertyneitten tulojen ohjaami-
sesta suoraan kehitysyhteistyöhön. Onko se tulevaisuutta nykyään enää? Meidän mieles-
tämme se ei ole, koska ei tämmöistä automaattista rahasampoa voida minnekään jättää täs-
sä taloustilanteessa.

14.17 Susanna Huovinen sd (vastauspuheenvuoro): Arvoisa puhemies! Tässä on erittäin
helppoa kyllä yhtyä hallituspuolueen kansanedustaja Aila Paloniemen esittämään huo-
3



Pöytäkirjan asiakohta PTK 27/2015 vp
mioon siitä, että nämä kehitysyhteistyöhön tulevat säästöt ovat todella kovat ja järjestöt
ovat lujilla, ja olemme saaneet tästä paljon informaatiota.

Tässä kansainvälistyvässä maailmassa ainakin itse katson ja oma ryhmäni katsoo, että
Suomen tulee kantaa oma vastuunsa tästä maailman hädästä. Välillä, kun kuuntelee tätä
hallituksen linjaa näissä asioissa, tuntuu, että hallituspuolueet katsovat — tai ainakin osa
hallituspuolueista katsoo — että maailman köyhimpiä ihmisiä, kaikkein hädänalaisimpia
ihmisiä, ei saisi auttaa siellä heidän lähtömaissaan, koska kehitysyhteistyöstä tehdään täl-
laiset leikkaukset, mutta ei heitä saisi auttaa sitenkään, että heitä autettaisiin pääsemään
elämänsyrjästä kiinni esimerkiksi täällä Suomessa. Tässä olisi hyvä ehkä hallituksen sel-
keyttää tätä linjaa, onko hallituksella useampi linja, niin kuin täällä saattaa tästä keskuste-
lusta päätellä, vai onko (Puhemies koputtaa) tämä kova linja nyt hallituksen linja.

14.18 Timo Heinonen kok (vastauspuheenvuoro):  Arvoisa puhemies! Hieman tuntuu,
että mistään ei voi leikata, kaikki säästötoimenpiteet ovat kyseenalaisia, mitä hallitus on
esittämässä. Nyt vain taloutta täytyy laittaa tasapainoon, se on meidän kaikkien yhteinen
tehtävä.

Valiokunnan puheenjohtaja nosti esille Talvivaaran. Talvivaara on pian vienyt yhteensä
0,5 miljardia euroa suomalaisten rahoja, ja tämä lisäraha, joka nyt tässä lisätalousarviossa
osoitetaan, on syytä käyttää vesien puhdistamisen ratkaisemiseksi. Samaan aikaan täytyy
löytää malli, jolla kaivostoiminta voidaan saada jatkumaan ja työpaikat pelastettua niin,
että uusia ympäristökatastrofeja ei pääse syntymään, tai sitten vastaavasti valmistautua sii-
hen, että jos tällaista mallia ei löydy, kaivostoiminta voidaan ajaa alas. Sekään ei ole ilmai-
nen toimenpide. On arvioitu, että tämä maksaa jopa 300 miljoonaa euroa, ja täällä paikalla
kun on ministeri, niin kysyisin: uskotteko, että tuo 300 miljoonaa edes tähän alasajoon riit-
täisi?

14.20 Paavo Arhinmäki vas (vastauspuheenvuoro):  Arvoisa puhemies! Kehitysyhteis-
työmäärärahojen leikkaaminen ja toisaalta se, että tässä työllisyystilanteessa työllisyyden
hoitoon ei osoiteta riittävästi rahaa, ovat isoja kritiikin kohteita, jotka tulevat myös vasta-
lauseessa hyvin esille.

Mutta nyt kun paikalla on valtiovarainministeri Stubb, kysymys liittyy tähän tämänhet-
kiseen tilanteeseen. Kreikka on menossa kansanäänestykseen leikkauslistoista. Komissio,
euromaat olisivat hyväksyneet Kreikan vastaantulon merkittävät leikkaukset, mutta IMF,
Kansainvälinen valuuttarahasto, ei niitä hyväksynyt, itse asiassa vastoin aikaisempia omia
tutkimuksiaan ja ohjeitaan siitä, että leikkaukset ovat kaikkein pahinta mahdollista.

Kysyisinkin, mikä on demokratian tila EU:ssa, kun maa ei itse saa päättää sopeutuksen
sisällöstä, jonka myös komissio ja euromaat olisivat hyväksyneet, vaan kansainvälinen va-
luuttarahasto IMF tulee ja torppaa sen. Toisaalta kysymys koskee sitä, että jos nyt Kreikka
pakotetaan ulos euroalueelta, niin mitä tämä merkitsee Suomen saataville. Silloin Kreikka
ei pysty maksamaan mitään takaisin Suomelle. (Puhemies koputtaa) Tämä voi myös hei-
jastua suoraan erityisesti Portugaliin, jossa on myös erittäin vaikea tilanne.

14.21 Ben Zyskowicz kok (vastauspuheenvuoro): Arvoisa rouva puhemies! On hyvä, että
edustaja Arhinmäki kiinnitti huomiota siihen, että mikäli Kreikka joutuu ulos eurosta, niin
se aiheuttaa huomattavia taloudellisia ja yhteiskunnallisia vaikutuksia Kreikassa, mutta
myös Suomelle ja muille velkojamaille. Luulen, että yleisessä keskustelussa suomalainen
4



Pöytäkirjan asiakohta PTK 27/2015 vp
kansalaismielipide on pikkasen harhautunut sellaiseen ajatteluun, että jos Kreikka poistuu
eurosta, niin ongelma poistuu. Ongelma ei poistu, vaan paitsi että meillä on välittömiä saa-
tavia Kreikalta, Kreikan mahdollinen euroero todennäköisesti vaikuttaa kielteisesti koko
euroalueen talouskehitykseen ja myös sitä kautta heijastuu kielteisesti Suomen talouskehi-
tykseen.

Arvoisa puhemies! Kun kuuntelin täällä opposition puheenvuoroja, että ei saa leikata
kehitysyhteistyöstä, ja kun aikaisemmin olen kuullut heidän puheenvuorojaan, että ei saa
leikata myöskään mistään muualta, niin täysin selväksi on tullut se, että oppositio ei pysty
tässä tilanteessa vastuulliseen talouspolitiikkaan.

14.22 Pia Viitanen sd (vastauspuheenvuoro): Arvoisa rouva puhemies! Kun tämä tilanne
on Kreikassa niin vakava, niin on tarpeen saada selvitys siitä, miten tämä tilanne tässä ja
nyt tulee vaikuttamaan niin Suomen talouteen kuin meidän saataviimme. Olisi hyvin tär-
keää, että pääministeriltä tulisi koko eduskunnalle ilmoitus siitä, mitä tämä tarkoittaa, ja
olisi tärkeää myös saada vahvistus sille sanomalle, mitä varapääministeri Soini viime tors-
taina sanoi, että Suomi ei missään olosuhteissa hyväksy sitä, että velkoja leikataan, ja vii-
meiseen asti pitää vakuuksista kiinni. Nämä terveiset hallitukselle: koska saamme tämän
selvityksen?

Mitä tulee, puhemies, tähän lisätalousarvioon, akuutti huoli tässä ja nyt on työllisyys.
Työllisyysmäärärahat ovat loppu. Se tarkoittaa Sanssi-korttia, palkkatukea, koulutusmää-
rärahoja, starttirahoja — niitä ei ole. Meillä on nuoria ihmisiä työttömänä. Meillä on mo-
nia ihmisiä pitkään työttömänä. Tilanteeseen pitää reagoida tässä ja nyt, ja myös hallitus-
puolueet omassa kannanotossaan myöntävät tämän mutta eivät ole valmiita toimiin. (Pu-
hemies koputtaa) Niinpä meillä on oppositiossa yhteiset vastalauseet siitä, (Puhemies ko-
puttaa) että työllisyyteen on puututtava tässä ja nyt. Mutta vetoan teihin, valtiovarainmi-
nisteri Stubb: tuletteko tekemään välittömiä toimia työllisyyden parantamiseksi?

14.23 Sampo Terho ps (vastauspuheenvuoro):  Arvoisa puhemies! Täällä on monta ker-
taa nyt mainittu sekä kehitysyhteistyö että Talvivaara. Talvivaarasta mainitsen, että tär-
keintä on saavuttaa pitkäaikainen, kestävä ja vastuullinen ratkaisu, vastuullinen niin talou-
den kuin ympäristön kannalta. On otettava huomioon työpaikat ja on otettava huomioon
paikallisten toiveet. Tämä menoerä on määräaikainen ja valitettava, mutta se on perusteltu.
Potentiaaliahan kaivoksella on, joten sille uuden mahdollisuuden etsiminen on hyvin pe-
rusteltua.

Mitä kehyyn tulee, niin hallitusohjelmassahan todella on noin 70 eri leikkauskohtaa,
enkä ole kuullut vielä yhdestäkään yhdenkään oppositiopuolueen sanovan, että tämä oli
osuva, tähän mekin olisimme tarttuneet. Meidän on todettava, että hyvin laaja-alaisesti yh-
teiskunnan menoista on leikattu. On yritetty etsiä sellaisia kohteita, mitkä eivät hyydytä
omaa taloutta eivätkä vahingoita suomalaista veronmaksajaa. Ratkaisut ovat aina ikäviä.

Totta kai ne, jotka ovat huolestuneet näistä erilaisista kansalaisjärjestöistä, jotka toimi-
vat kehitysavun alalla, voivat myös antaa heille henkilökohtaisista varoistaan helpotusta
tähän väliaikaiseen (Puhemies koputtaa) ikävään, kiperään tilanteeseen.

14.25 Peter Östman kd (vastauspuheenvuoro): Arvoisa rouva puhemies! Edustaja Lauk-
kanen piti ansiokkaan puheenvuoron, jossa hän nosti esiin työllisyysmäärärahojen loppu-
misen ja myöskin kehitysvarojen leikkaamisen. Valiokunta on mietinnössään lausunut,
5



Pöytäkirjan asiakohta PTK 27/2015 vp
että se pitää tärkeänä, että hallitus seuraa tarkasti työllisyysmäärärahojen riittävyyttä.
Kysyn: Miten hallitus voi pelkällä seurannalla muuttua rahaksi? Ei kai se seuranta riitä tä-
hän rahanpuutteeseen?

Sitten keskusteluun kehitysyhteistyön leikkaamisesta. Selväähän on, että se aiheuttaa
ongelmia niille järjestöille, jotka ovat jo tehneet pitkäaikaisia sopimuksia. Tässä valiokun-
ta korostaa, että Suomen on voitava huolehtia asianmukaisesti jo tehdyistä sitoumuksista.
Miten Suomi ja suomalaiset järjestöt voivat huolehtia asianmukaisesti jo tehdyistä si-
toumuksista, jos ei ole rahaa?

14.26 Touko Aalto vihr (vastauspuheenvuoro):  Arvoisa rouva puhemies! Viime viikon
torstaina suullisella kyselytunnilla hallitus tuntui unohtavan nuo 900 miljoonan euron va-
kuudet — tuntuu, että demarit unohtivat kaiken muun paitsi ne 900 miljoonan euron va-
kuudet. Silloin Timo Soini sanoi hyvin yksikantaan, että Suomi ei tule missään olosuhteis-
sa antamaan minkäänlaisia lievennyksiä Kreikan lainaehtoihin. Alexander Stubb, onko
tämä Suomen mandaatti, onko Suomi valmis koko yhteisen eurosovun hylkäämään, koska
hän pitää vain ja ainoastaan kiinni siitä, että laina-aikoja ei voida pidentää, minkäänlaisia
leikkauksia ei voida tehdä? Onko Suomi yksin valmis viemään Kreikan maksukyvyttö-
myyden tilaan? Onko Timo Soinin puhe viime viikon torstaina Suomen hallituksen kanta,
vai onko teillä, Alexander Stubb, kerrottavana joku toinen Suomen mandaatti?

Ja toinen asia, Talvivaara: 12 miljoonaa euroa joka ikinen kuukausi. Ei elinkeinominis-
teri, ei valtiovarainministeri, (Puhemies koputtaa) ei valiokunnan yksikään asiantuntija
pystynyt osoittamaan, miten Talvivaara voisi toimia markkinaehtoisesti voitollisesti. Näi-
den rahojen laittaminen Talvivaaraan on täysin hukkaan heitettyä rahaa, hyvää rahaa huo-
non rahan päälle. (Puhemies koputtaa) Käyttäisin ne mieluummin Kainuun elinkeinotoi-
minnan tukemiseen.

14.27 Markus Mustajärvi vas (vastauspuheenvuoro):  Arvoisa puhemies! Edustaja Zys-
kowicz viittasi vastuullisen talouspolitiikan harjoittamiseen ja sanoi aika lailla suoraan,
että nykyisestä oppositiosta siihen ei ole. No, yhtä lailla voi arvioida kokoomuksen lähihis-
toriaa. Kahdeksan vuotta on ollut joko valtiovarainministerin tai pääministerin salkku.
Velka vain kasvoi, mitään oleellista muutosta parempaan ei tullut. Velkaa otettiin, mutta ei
elvytetty, päinvastoin murennettiin veropohjaa hyvin ratkaisevalla tavalla: miljardin euron
yhteisöveroalennus semmoisena aikana, jolloinka olisi pitänyt katsoa kaikki mahdollisuu-
det siihen, että pystytään päinvastoin kartuttamaan valtion verokassaa.

Mutta näistä työllisyysmäärärahoista: Olipa kyse sitten pakkosäästöistä tai siitä, että jo
etukäteen kyseisenä vuonna käytetään tai sidotaan tulevien vuosien rahoja, niin kummas-
sakin tapauksessa pää on tullut vetävän käteen. Pitkäaikaistyöttömyys kasvaa, nuorisotyöt-
tömyys kasvaa, ja koko ajan virta myöskin niihin työttömiin, joilla työttömyys on jo yli
kahden vuoden mittainen, on kasvamassa. (Puhemies koputtaa) Eli kyllä hallituksella, jos
vastuusta puhutaan, tämä on ensimmäinen asia, mihin pitää puuttua.

14.28 Pertti Salolainen kok (vastauspuheenvuoro):  Arvoisa rouva puhemies! Tästä Tal-
vivaarasta vielä muutama sana. Parhaassakin tapauksessa Talvivaara on jo suuri ympäris-
tökatastrofi, parhaassakin tapauksessa on jo. Ja tässä on kaksi eri aspektia: En ole nähnyt
ensimmäistäkään tietoa siitä, että itse prosessi olisi kannattava. Toisaalta en ole myöskään
nähnyt riittävää selvitystä siitä, että tämä jätevesiongelma olisi järjellisellä tavalla pystytty
6



Pöytäkirjan asiakohta PTK 27/2015 vp
ratkaisemaan. Kun nyt täällä mietinnössäkin todetaan, että päätökset on tehtävä kiireelli-
sesti, ja kun paikalla on nyt ministeri Rehn, niin kysyn: minkälaisella aikataululla te kat-
sotte, että tämä järjellinen päätös voidaan tehdä?

14.29 Eeva-Maria Maijala kesk (vastauspuheenvuoro): Arvoisa puhemies! Kiitokset sii-
tä, että tämä Talvivaara-asia on nytten todella akuuttina asiana otettu heti käsittelyyn, sillä
tämä on Suomessa yksi meidän suurimmista kansallisista vaikeista asioista. Se, että se on
nyt otettu esille, tarkoittaa sitä, että me olemme valtiona vastuullisesti suhtautumassa tilan-
teeseen ja nyt sitten jotakin on todellakin pian odotettavissa. Toivon, että sinne saadaan
myöskin näitä ympäristöasioita paljon aikaiseksi.

Mutta kyse ei ole yksin Talvivaarasta, vaan Suomessa on meneillään aika suuri kaivos-
buumi vielä tällä hetkellä, ja nyt meillä on menossa ympäristöluvituksia myös muihin kai-
voksiin. Erityisesti meillä on Itä-Lapissa Soklin kaivoksen ympäristölupa-asiat tällä het-
kellä meneillään. Nyt kysyisin maatalous- ja ympäristöministeriltä: minkälaisia vaikutuk-
sia tällä Talvivaaran akuutilla tilanteella on nyt sitten Soklin ympäristölupaan?

14.30 Matti Vanhanen kesk (vastauspuheenvuoro): Arvoisa puhemies! Kesken tätä vali-
tettavasti ehkä Kreikan umpikujaan päätyvää prosessia markkinoilla tietysti arvioidaan
koko ajan sitä, minkälaiset velalliset ovat luotettavia, ja minusta tärkeää eduskunnan käsi-
tellessä lisäbudjettia näinä päivinä on se, että me annamme uskottavan kuvan siitä, että me
hoidamme sen, mistä olemme nyt hallitusohjelmassa puhuneet ja minkä luvanneet. Oppo-
sitio on, aivan niin kuin edustaja Sampo Terho totesi, oikeastaan jokaisessa käänteessä,
jossa viimeisen kuukauden aikana on säästöjä tavalla tai toisella käsitelty — ja aina sitä
mukaa kuin joku säästö on ollut esillä — ilmoittanut, että niitä vastustetaan. (Välihuutoja)
Sen tähden on tärkeää, että tämä lisäbudjetti viedään nyt hyvin johdonmukaisella tavalla
lävitse. Se on myös viesti Suomelta siitä, että me aiomme nyt itse pitää siitä kiinni, minkä
olemme kuukausi sitten luvanneet.

14.31 Antti Lindtman sd (vastauspuheenvuoro):  Arvoisa puhemies! Se keskeinen ero
SDP:n ja hallituksen linjan välillä on se, että hallitus on rajannut yhteiskunnan hyväosaiset
näiden säästöjen ulkopuolelle. Sen takia leikkauslista pitenee. Me olisimme valmiita kor-
vaamaan näitä säästöjä, olemme siitä omia vaihtoehtoja esittäneet ja tulemme esittämään.

Mitä tulee tähän tilanteeseen ja vastuullisuuteen, niin kaikkein vastuuttominta olisi nyt
olla tekemättä mitään. On ihmisiä, jotka haluaisivat ryhtyä yrittäjiksi, mutta starttirahat on
loppu; on ihmisiä, jotka haluaisivat työllistyä, ja on monia, jotka haluaisivat työllistää,
mutta palkkatukirahoja ei tule.

Mutta mitä tulee tähän Kreikan tilanteeseen, niin, arvoisa puhemies, kaikkialla Euroo-
passa nyt pidetään kokouksia, valmistaudutaan hätäkokouksiin ja valtionpäämiehet peru-
vat matkojaan. Eikö olisi paikallaan, että hallitus nyt toisi esimerkiksi pääministerin ilmoi-
tuksen muodossa hallituksen linjan siitä, miten se suhtautuu nyt käsillä olevaan tilantee-
seen, mitä vaikutuksia sillä on eurojärjestelmään, Suomen talouteen, Suomen saataviin,
vastuisiin, ilmoituksen siitä, mikä on hallituksen linja? (Puhemies koputtaa) Pääministerin
sijainen täällä totesi aikaisemmin, että Suomi pitää kiinni siitä, että velkoja ei leikata, mut-
ta meillä on monta kertaa (Puhemies koputtaa) nähty tilanne, jossa pääministerin sijaisen
linja on ollut eri kuin hallituksen linja. Nyt olisi tärkeää, että ennen kuin eduskunta lähtee
7



Pöytäkirjan asiakohta PTK 27/2015 vp
kahdeksi kuukaudeksi tauolle, saataisiin selville, mikä on hallituksen linja nyt tässä Krei-
kan tilanteessa, ja se pitää saada tänne eduskuntaan.

14.33 Maria Tolppanen ps (vastauspuheenvuoro): Arvoisa rouva puhemies! Kun puhu-
taan työllisyydestä, niin on totta, että tarvitaan työnantajia ja tarvitaan työn tekemisen es-
teiden poistamista. Edellisten hallitusten aikana tähän maahan on kiitettävästi rakennettu
erilaisia esteitä ottaa vastaan työtä tekemällä erilaisia karensseja. Jos tehdään lyhytaikai-
sesti työtä, ihmiset eivät uskalla mennä töihin, koska tulevat paremmin toimeen sosiaalitu-
ella. Tämä on aivan käsittämätöntä.

Toinen asia, jos puhutaan Kreikasta: Meille myytiin Kreikka hyvänä diilinä, sanottiin,
että me saamme siitä hyviä korkotuloja. Niin saimmekin, kahden vuoden aikana saimme
(Välihuutoja) — kerron tämän — muistaakseni noin 63 tai 67 miljoonaa euroa korkotulo-
ja, mutta Kataisen hallituksen aikana tehdyistä budjettikirjoista selviää, että olemme pa-
lauttaneet joka ikisen sentin näistä koroista takaisin Kreikalle. Tämäkö oli se hyvä diili?
(Välihuutoja)

14.34 Kari Uotila vas (vastauspuheenvuoro): Arvoisa puhemies! Kun puhutaan uskotta-
vuudesta ja luotettavuudesta, niin kai vähintä olisi se, että kun hallitus antaa ensimmäisen
lisätalousarvionsa, niin se noudattaisi omaa hallitusohjelmaansa. Hallitusohjelmassa tode-
taan, että päästökauppatulojen siirtäminen pois ilmastorahoituksesta ja kehitysyhteistyöstä
alkaa vuoden 2016 alusta. Valtiovarainministeri Stubbin valtiovarainministeriö ehdotti jul-
kisuuteen annetussa lisätalousarvioehdotuksessa, että tämä 37,7 miljoonaa edelleen käytet-
täisiin ilmastorahoitukseen, mutta sen jälkeen jossakin pöydässä päätettiinkin, että hallitus-
ohjelmaa ei tältä osin noudatetakaan.

Joulukuussa on Pariisin ilmastokokous, ja Suomi on saanut arvostusta siitä, että se on
huolehtinut vastuullisella tavalla ilmastorahoituksesta. Nyt asiantuntijakuulemisessa oltiin
kovasti huolissaan siitä, mikä on suomalaisten neuvotteluasema, minkälainen maine suo-
malaisilla on muun muassa valmistauduttaessa tähän ilmastosopimukseen, kun olemme
lipsumassa näistä rahoituksista (Puhemies koputtaa) tällä tavalla vastoin hallitusohjelman
kirjausta jo tänä vuonna.

14.35 Krista Kiuru sd (vastauspuheenvuoro): Arvoisa puhemies! Ei voi olla sanomatta,
että kyllä hallitukselta ennakoitavuutta, suunnitelmallisuutta ja luotettavuutta nyt puuttuu.
Yhdyn aivan täysin edustaja Uotilan arvioon siitä, että luulisi hallituksen sentään omaa hal-
litusohjelmaa noudattavan, mutta päästökauppatulojen suhteen te toimitte juuri päinvas-
toin kuin lupasitte. Se tuntuu aika oudolta, ja siksi on tietenkin opposition näkökulmasta
kysyttävä, mikä teitä nyt oikein vaivaa.

Samoin on kyllä kysyttävä, kuten kaikkialla muualla maailmassa ihmetellään, mitä
Kreikalle tapahtuu. Kyllä eduskunta on se foorumi, joka näitä vastauksia odottaa, mutta
kun ei edes valtiovarainvaliokunta ole saanut tarpeeksi informaatiota, miten mennään
eteenpäin, niin toivon ja vetoan teihin, arvoisa valtiovarainministeri Stubb, että puhutte
pääministerille ja tuotte pääministerin ilmoituksen tänne eduskuntaan, jotta saadaan kes-
kustella Kreikasta, sillä Kreikan vastuita ei pidä laajentaa.

Lopuksi toteaisin vielä, arvoisa puhemies, että kyllä on hallituksilla eroa. Kun edeltävä
hallitus (Puhemies koputtaa) aloitti — puhutaan mitä puhutaan — se teki täydentävän työl-
lisyysbudjetin (Puhemies koputtaa) heti alkuun lisätalousarviona. Kysyisin teiltä: onko sel-
8



Pöytäkirjan asiakohta PTK 27/2015 vp
lainen tulossa? Esimerkiksi Satakunnassa ovat jo sitomattomat työllisyysmäärärahat (Pu-
hemies koputtaa) loppu.

14.36 Ville Vähämäki ps (vastauspuheenvuoro): Kunnioitettu puhemies! Ihan tähän ky-
symykseen vastaus, mikä hallitusta vaivaa: Tällä lisäbudjetilla valtio lisää velanottoa 56
miljoonaa. Jos näitä päästökauppatuloja ei lisättäisi yleiskatteeksi, niin silloin valtion lai-
nanotto olisi 94 miljoonaa tässä lisäbudjetissa. Tässä on se, mikä hallitusta vaivaa.

14.37 Nasima Razmyar sd (vastauspuheenvuoro):  Arvoisa puhemies! Tässä on useita
hyviä puheenvuoroja käytetty meidän kehitysyhteistyöstämme ja kehitysyhteistyömäärä-
rahojen vähentämisestä. Edustaja Paloniemi käytti hyvän puheenvuoron siitä, miten vaike-
alta tämä tuntuu. Ehkä tässä vaiheessa vastaisin, että hallituksella on ollut myös arvovalin-
nan paikka tehdä toisentyyppisiä päätöksiä. Vielä hallitusohjelmassa luki, että 2015 pääs-
tökauppatuottoja ohjataan kehitysyhteistyöhön ja kytkös katkaistaisiin vasta 2016. Näin ei
kuitenkaan käynyt, vaan hallitus rikkoi omaa ohjelmaa vetämällä 37,7 miljoonaa saman
tien pois. Tässä vedetään matto tärkeiden suomalaisten hankkeiden alta. Omasta lähtö-
maastani — olen itse syntynyt Afganistanissa — voin kertoa tässä koko salille, että se työ,
mitä suomalaiset ovat Afganistanissa tehneet, on ollut korvaamatonta. Tämä on tärkeä
viesti, ja toivon, arvoisa hallitus, valtiovarainministeri Stubb, (Puhemies koputtaa) että
ymmärrätte, minkälaisen maineen ja kolauksen tämä jättää (Puhemies koputtaa) suomalai-
sen yhteistyön ja kehityksen politiikalle. Tämä on väärin, ja siltä osin toivon, että (Puhe-
mies koputtaa) vähintään ymmärrettäisiin meidän asemamme globaalissa maailmassa tällä
hetkellä.

14.38 Sari Essayah kd (vastauspuheenvuoro):  Arvoisa rouva puhemies! Kristillisdemo-
kraatit kiinnittävät omassa lisäbudjetin vastalauseessaan huomiota siihen, että hallitus leik-
kaa nyt sitten kaikkein heikoimmassa asemassa olevilta niin globaalisti kuin myöskin lo-
kaalisti.

Täällä kehitysyhteistyövarojen kohdalla monet puhujista ovat tuoneet esille sen, kuinka
tietenkin tämä määrä on ongelma mutta erityisesti tämä tapa, millä hallitus tekee tämän ke-
hitysyhteistyömäärärahojen leikkauksen. Muun muassa edustaja Uotila ansiokkaasti alle-
viivasi sitä, että kun hallitusohjelmassa on sanottu, että nämä leikkaukset toteutetaan vuo-
den 2016 alusta, niin tämä tulee ikävänä yllätyksenä, että tämä leikkaaminen tapahtuu jo
nyt. Ja todellakin täytyy kiittää valtiovarainvaliokuntaa siitä, että he ovat rehellisesti kir-
janneet tämän tänne ja toivovat, että tähän asiaan palattaisiin, ja todetaan, että "valiokunta
korostaa, että Suomen on voitava huolehtia asianmukaisesti jo tehdyistä sitoumuksistaan".
Tänä aamuna olen keskustellut suomalaisen kristillisen kehitysyhteistyöjärjestön kanssa,
joka totesi, että heidän on äärimmäisen (Puhemies koputtaa) vaikea päästä nopeasti eroon
erilaisista pitkäjänteisistä sitoumuksista, joita he ovat tehneet, ja projekteista. (Puhemies
koputtaa) Millä tavalla suomalainen kehitysyhteistyö tuolla maailmalla näyttäytyy, mikäli
me emme pidä (Puhemies koputtaa) kiinni siitä, mitä olemme luvanneet?

14.39 Aila Paloniemi kesk (vastauspuheenvuoro): Arvoisa puhemies! Kyllä minunkin on
vielä lisättävä tähän kehityspolitiikkakeskusteluun se, että yksikään järjestö, jonka kanssa
olen keskustellut — ja olen todella monen järjestön kanssa keskustellut — ei ole sinänsä
vaatimassa näitten leikkausten perumista. He ymmärtävät, että tämä tilanne on huono.
9



Pöytäkirjan asiakohta PTK 27/2015 vp
Mutta se aivan, aivan järkyttävin tilanne on se, että tässä tehdään niin nopeasti, kertary-
säyksellä, nämä leikkaukset ensi vuonna, niin että järjestöt eivät millään ehdi sopeuttaa toi-
mintaansa vaan ne joutuvat tekemään yt-kierroksia ja niin edelleen. Eli nythän tarvittaisiin
ilman muuta järkevää jaksotusta näille leikkauksille. Minä olen nyt sitä mieltä kyllä, että
myös ulkoministeriö voisi perata sitä omaa budjettiansa ja katsoa, onko siellä vielä mah-
dollisuutta tämmöisiin sisäisiin jaksotuksiin. Nimittäin valtiovarainministeriö ei puutu si-
nänsä siihen, miten niitä jaksotetaan, se seuraa tätä kokonaislukua. Minun mielestäni nyt
pitäisi käyttää kyllä kaikki luovuus, niin että pelastettaisiin järjestöjen pitkäjänteinen, hie-
no työ, koska nyt menee lapsia pesuveden mukana.

14.41 Anne Kalmari kesk (vastauspuheenvuoro): Arvoisa puhemies! Mitä kehitysyhteis-
työhön tulee, leikkaukset ovat tietysti kipeitä, mutta sielläkin on pystyttävä tekemään vä-
hemmällä enemmän.

Haluaisin nostaa esille niitä asioita, millä saamme uutta työtä tänne Suomeen synty-
mään. On hyvä, että Talvivaaraan nyt laitetaan paukkuja, ja toivotaan kaikki, koko sali, että
sieltäkin sitä uutta yritystoimintaa viriää.

Mutta kun meillä on paikalla täällä myös maatalous- ja ympäristöministeri, niin voisit-
teko kertoa salille, mikä merkitys Kemera-rahoilla on? On erittäin hieno asia, että edelli-
nen hallitus sai neuvoteltua Kemeran EU:ssa, ja tulemme myös tämän avulla saamaan puu-
ta liikkeelle. Vaikka summa ei ole kovin iso, niin tiedän, että se tulee poikimaan paljon uut-
ta työtä. Voisitteko selventää, arvoisa ministeri, tätä?

14.42 Kaj Turunen ps (vastauspuheenvuoro): Arvoisa puhemies! Oppositio täällä puhuu
aina yksittäisistä sopeutustoimenpiteistä kerrallaan ja saa sen kuulostamaan siltä, että kuin-
ka traagista se on. Ja se on kyllä traagista, ihan totta. Mutta toisaalta vielä tärkeämpää on
nähdä se kokonaisuus. Pitää nähdä talouden kokonaisuus, ja silloin näitä sopeutustoimia
pitää tehdä.

Oppositiolle voisi antaa pienen tehtävän sitten, jos te haluatte käsitellä niitä yksittäin.
Esimerkiksi tämä päästökauppatulo: käytetäänkö se tehottomaan kehitysapuun vai käyte-
täänkö se Suomessa työllisyysmäärärahoihin, jotka ovat nyt loppu? Voitte vastata vaikka
tähän kysymykseen. Jos ei kiinnosta vastata, niin se pitäisi ajatella niin, että taloutta pitää
katsoa kokonaisuutena.

Mitä Kreikkaan tulee, niin edustaja Aallolle voisi sanoa, että Timo Soini ei voi viedä
eikä vie Kreikkaa maksukyvyttömyyteen. Maksukyvyttömyyteen ei vie myöskään valtio-
varainministeri Alexander Stubb. Jos Kreikka joutuu maksukyvyttömäksi, niin se kyllä ai-
heutuu Kreikan omista toimenpiteistä.

14.43 Susanna Huovinen sd (vastauspuheenvuoro): Arvoisa puhemies! Kyllä tämä äs-
keinen puheenvuoro nyt vaatii pienen kommentin. Te sanotte, edustaja Turunen, että ko-
konaisuus kiinnostaa kansalaisia ja teitä. Niin se kiinnostaa meitä täällä oppositiossakin, ja
se on tämän jutun ongelma! Meidän mielestämme hyväosaisten tulisi osallistua näihin tal-
koisiin pikkuisen enemmän, jotta nämä säästölistat, joita te hallituksessa olette osanneet
tehdä — aivan eri tavalla kuin vielä oppositiossa ollessanne viime kaudella uskalsimme
kuvitellakaan — lyhenisivät. Te oikeasti teette eriarvoistavaa politiikkaa, paitsi tässä
maassa myöskin globaalisti. Tämä on kokonaisuuden kannalta se oleellinen kysymys. Ja
täällä salissa on helppo hallituksen sanoa, että mistään ei saa säästää. Emmehän me niin ole
10



Pöytäkirjan asiakohta PTK 27/2015 vp
sanoneet. Me olemme kysyneet, miksi te ette ota Suomen hyväosaisia näihin talkoisiin mu-
kaan.

14.44 Touko Aalto vihr (vastauspuheenvuoro): Arvoisa rouva puhemies! Täällä puhut-
tiin, että nämä kehitysyhteistyömäärärahat, nämä 37 miljoonaa euroa, jotka kertyivät 21.
päivä toukokuuta 2015 mennessä, voitaisiin käyttää johonkin työllisyysmäärärahoihin. Ei
voida, ne menevät jakamattomaan varaan, ne menevät siihen mustaan aukkoon, ja niillä ly-
hennetään valtionvelkaa. Nyt pitäisi edustajan tietää, mistä puhuu.

14.44 Kaj Turunen ps (vastauspuheenvuoro): Arvoisa puhemies! Nyt en mainitse edus-
tajan nimeä sen takia, että ilmeisesti debatti alkaa pikkuhiljaa olla loppu, mutta kun tässä
oma nimi kuitenkin mainittiin, (Välihuutoja) niin vastaan, että Suomen hallituksen tehtävä
on katsoa Suomen taloutta kokonaisuutena, ja silloin me tulemme tähän kysymykseen
päästökauppatuloista: käytetäänkö ne maan rajojen ulkopuolella vai sisäpuolella. Hallitus-
neuvotteluissa Smolnassa ollaan katsottu talouden kokonaisuus ja hahmotettu ja tehty sii-
nä ne ratkaisut, jotka viedään sitten eduskunnassa läpi tietysti — toivottavasti opposition
tuella. Ja nimenomaan kun puhutaan näistä päästökauppatuloista, silloin ollaan katsottu se,
että näiltä osin voidaan kehitysapua leikata ja käyttää ne rahat Suomessa hädänalaisten
suomalaisten hyväksi. (Välihuutoja)

14.45 Paavo Arhinmäki vas (vastauspuheenvuoro):  Arvoisa puhemies! Kyllä valtiova-
rainministeri Stubbilla ja ulkoministeri Soinilla on oma roolinsa siinä, pystyykö Kreikka
nousemaan, ja sitä kautta se vaikuttaa myös Suomeen. Nimittäin jos Kreikka ajetaan ulos
euroalueesta maksukyvyttömyyteen, niin se heijastuu kaikkien euromaiden talouteen ja
erityisesti reuna-alueilla olevien maiden, kuten Suomen, talouteen.

Kysymys on nyt siitä, että Kreikka teki oman esityksensä, jossa oli valmiutta tehdä leik-
kauksia, säästöjä, rakenteellisia uudistuksia. Muun muassa puututtiin ensimmäistä kertaa
puolustusvoimien menoihin, jotka ovat suhteessa bruttokansantuotteeseen suurimmat Eu-
roopassa — Kreikka varustautuu toista Nato-maata vastaan. Mutta tämä ei käynyt IMF:lle.
IMF otti poliitikkojen roolin, eivät hyväksyneet sitä, että Kreikan kansan valitsemat päät-
täjät päättävät sopeutustoimista, vaan ulkopuolelta ilmoittivat, että eläkkeitä, jotka on jo
puolitettu, (Puhemies koputtaa) pitää leikata vielä lisää. Nyt kysymys onkin siitä, ottavat-
ko poliitikot sen demokraattisen vastuun, mikä Euroopassa on, ja näyttävät kaapin paikan
myös IMF:lle.

14.46 Olavi Ala-Nissilä kesk (vastauspuheenvuoro): Arvoisa puhemies! Kreikka leimaa
tätä lisätalousarviota. Kreikka on kyllä lähihistorian maailmanennätyksen tehnyt oman ta-
loutensa ja omien kansalaistensa talouden sössimisessä. Nyt viemällä asiat ei-suosituksel-
la kansanäänestykseen, kun varsinaista esitystäkään ei ole, kaikki luottamus on mennyt. Ja
luulen, että Kreikka vedättää tätä niin kauan kuin Kreikan nykyhallitus vedättää — niin
kauan kuin sen annetaan vedättää. Valitettavasti tämä on tosiasia.

Meidän on syytä ottaa tästä oppia, ja se on se, että entistä tärkeämpää on se, että Suo-
messa hoidetaan taloutta luottamusta herättävällä tavalla ja että hallituksen ohjelma ja
mahdollisesti yhteiskuntasopimus kokonaisuutena muodostavat sellaisen luottamuspää-
oman, jolla me voimme Suomessa rakentaa omaa nousuamme. Kreikasta, edustaja Arhin-
mäki, te kävitte hakemassa oppia, älkää menkö toista kertaa.
11



Pöytäkirjan asiakohta PTK 27/2015 vp
14.47 Paavo Arhinmäki vas (vastauspuheenvuoro): Arvoisa puhemies! Kreikasta ei pidä
hakea oppia, nimenomaan niistä siellä vallassa olleista puolueista: kokoomuksen sisarpuo-
lueesta, Nea Dimokratiasta, ja Pasokista, sosialidemokraattisesta puolueesta, jotka sotilas-
juntan kaatumisesta lähtien ovat olleet vallassa, eivät ole puuttuneet korruptioon, eivät ole
puuttuneet veronkiertoon, eivät ole huolehtineet verojen keräämisestä. Nyt ensimmäistä
kertaa on vallassa hallitus, joka pyrkii puuttumaan korruptioon ja veronkiertoon, viimei-
sen puolen vuoden aikana 500 miljoonaa euroa lisää verotuloja kerännyt kasaan. Mutta on
aivan selvää, että ei Kreikan nykyinenkään hallitus ole onnistunut.

Mutta se, mistä näyttää hallitus ottavan oppia täällä, on nämä korruptoituneet vanhat
valtapuolueet, esimerkiksi se, että rahojaan veroparatiiseihin piilotelleille miljonääreille
halutaan antaa alennusprosentilla armahdus tilanteessa, jossa muutaman vuoden päästä
nämä tulisivat joka tapauksessa valoon, jolloin ne jouduttaisiin maksamaan täysimääräi-
sesti ja täysillä koroilla. (Puhemies koputtaa) Eli hallitus näyttää ottavan Kreikan vanhoil-
ta valtapuolueilta veronkierrossa esimerkkiä.

14.49 Ben Zyskowicz kok (vastauspuheenvuoro): Arvoisa rouva puhemies! Edustaja Ar-
hinmäelle on ensin todettava, että älkää antako väärää tietoa. Kyse ei ollut siitä, etteivätkö
puolustusmäärärahaleikkaukset olisi käyneet Kreikan velkojille. Kyse oli siitä, että se
Kreikan kokonaistarjous ei herättänyt käsitystä siitä, että Kreikka pystyy näin saamaan ta-
loutensa parempaan kuntoon. Ja kun maa on velkainen ja kun se on velkojien armoilla, niin
ei sillä ole hirveästi varaa asettaa ehtoja näille velkojille, vaan velkojat asettavat sille.

Samaa mieltä, edustaja Arhinmäki, olen teidän kanssanne siitä, että Kreikan edelliset
hallitukset ovat tehneet valtavia virheitä muun muassa siinä, että korruptiota ja veronkier-
toa ja muuta ei ole riittävästi tukittu. Mutta onhan nykyhallitus tehnyt katastrofaalisen vir-
heen siinä, että se lupasi vaaleissa kansalle, että velat muuttuvat saataviksi ja etuja tulee li-
sää ja niin edelleen. Tänä päivänä on nimenomaan Kreikan asia tehdä sellainen sopimus
velkojiensa kanssa, että se pysyy euroalueessa. Kreikkalaiset ovat nyt päätöksentekijän
paikalla.

14.50 Pia Viitanen sd (vastauspuheenvuoro):  Arvoisa rouva puhemies! Mielestäni se,
että tässä lisätalousarvion yhteydessä keskustelemme tästä Kreikasta, kuvaa sitä tarvetta,
mikä meillä nyt on täällä eduskunnassa: saada pääministeriltä ilmoitus siitä, mikä tilanne
on, mikä sen vaikutus on Euroopan taloudelle ja markkinoilla, mikä vaikutus sillä on Suo-
men taloudelle, mikä vaikutus tällä tilanteella on Suomen saataville. Meitä kiinnostaa ko-
vasti se, että hallitus tulee pitämään linjansa tässä, tiukan linjan, että velkojen leikkaukseen
ei suostuta ja vakuuksista pidetään kaikin voimin kiinni suomalaisen veronmaksajan saa-
tavien turvaamiseksi. Minusta on aivan selvä, arvoisa puhemies, arvoisa hallitus, että täl-
lainen ilmoitus täytyy tulla ja koko eduskunnan täytyy päästä keskustelemaan tästä Kreik-
ka-asiasta. Niinpä minä nyt kysyn arvoisalta valtiovarainministeri Stubbilta ja samoin
myös pääministeripuolueen asianomaisilta edustajilta siellä ministeriaitiossa: tulemmeko
saamaan tämän ilmoituksen Kreikan tilanteesta, ja tuletteko te hallituksessa (Puhemies ko-
puttaa) pitämään kiinni tästä tiukasta linjasta suomalaisten veronmaksajien kannalta?

14.51 Krista Kiuru sd (vastauspuheenvuoro): Arvoisa puhemies! Kyllä tämä on todella
vakava kysymys nyt. Sellainen ajatus, että eduskunnassa ei voisi käydä keskustelua siitä,
mitä tässä tilanteessa me Suomen linjana teemme, on kyllä uskomaton juttu. Minä olen val-
12



Pöytäkirjan asiakohta PTK 27/2015 vp
tiovarainvaliokunnan jäsenenä ihmetellyt sitä, kuinka paljon me vielä silittelemme tätä
niin, että luetaan lehdistä, miten asiat menevät. (Välihuuto)

Olen tyytyväinen siihen, että nyt puheenjohtaja Kalli otti tämän vakavasti, että vahditte
myöskin valtion etua tässä asiassa. Tämä on todella tärkeä juttu, ettei yhtenä aamuna herä-
tä vähän niin kuin muodonmuutoksessa, että meillä onkin tuhat lonkeroa ja toteamme vain,
että pitkäksi meni. Kyllä tämä on iso juttu, että velkoja ei voi leikata, yhteisvastuu ei ole
Suomen tie. Samalla tavalla vakuuksista pitää pitää kiinni, ja siltä osin minä toivon, että me
emme näe taas sitä temppua, että kaikki puhe oli turhaa, ei ollut suunnitelmallisuutta, en-
nakoitavuutta, ei ollut luottamusta siihen, mitä hallitus tulee tekemään.

Sen takia minusta edustaja Turuselle on hyvä vielä todeta, että te olitte väärässä siinä-
kin, että päästökauppatulot menevät nyt yhteen mustaan aukkoon (Puhemies koputtaa)
eikä ole ollut kysymys vaihtoehdosta käyttää näitä työllisyyden hoitoon. Eli perehdytään
nyt asioihin. (Välihuuto)

14.52 Outi Alanko-Kahiluoto vihr (vastauspuheenvuoro):  Arvoisa rouva puhemies!
Edustaja Tolppanen, perussuomalaisten kansanedustaja, näyttää jo lähteneen, mutta hän
osoitti nukkuneensa koko vaalikauden väittäessään, että viime vaalikaudella oltaisiin pel-
kästään rakennettu työnteolle byrokraattisia esteitä. Näin ei todellakaan tapahtunut, vaan
päinvastoin nimenomaan säädettiin suojaosat työttömyysrahaan ja asumistukeen ja pois-
tettiin työmarkkinatuesta puolison tulojen vaikutus, säädettiin uusi työllistymisbonus, alle
18-vuotiaille tuli oikeus ansaita rahaa ilman, että se vaikuttaa ruokakunnan asumistukeen,
ja niin edelleen ja niin edelleen.

Mitä nykyinen hallitus aikoo tehdä sille, että ihmisten olisi helpompi työllistää itsensä?
Hallitusohjelmassa luvataan perustulokokeilua, mutta ei ole mitään tietoa siitä, koska se
aiotaan toteuttaa ja valmisteleeko hallitus edes sitä. Entä miten muiden keinojen laita on?
Esimerkiksi pääministeri Sipilä puhui ennen vaaleja siitä, että ansiosidonnaista pitäisi voi-
da käyttää silloin, jos henkilö haluaa työllistää (Puhemies koputtaa) itsensä yrittäjämäises-
ti, ja niin edelleen. Työllisyysmäärärahat ovat loppu, mutta hallitus nukkuu. Miksi te ette
tee mitään?

Puhemies Maria Lohela: Myönnän vielä vastauspuheenvuorot edustajille Filatov, Huh-
tasaari, Laukkanen, Andersson, Kankaanniemi, ja sitten ministerit.

14.53 Tarja Filatov sd (vastauspuheenvuoro):  Arvoisa puhemies! Työllistämismäärära-
hat ovat todellakin loppu, ja niiden lisäämisellä on hoppu. Me kaikki tiedämme, että sillä,
milloin tuo raha laitetaan te-toimistoihin, on merkitystä. Nyt on käymässä niin, että hyviä
hankkeita joudutaan ajamaan alas, koska tuota rahaa ei ole. On surullista, että työministeri
ei ole täällä paikalla, koska olen aivan varma, että hän tietää sen, että ne rahat ovat loppu,
— vaikka tässä muut hallituspuolueen edustajat aprikoivat, onko siellä rahaa vai ei. Tällai-
nen päätöksenteko on aika lyhytjänteistä, olipa kyse kehitysyhteistyömäärärahoista tai
työllistämispolitiikasta, koska myös sillä rahan ajoituksella on merkitystä. Nyt käy niin,
että hankepuolella niin maailmalla kuin täällä meillä Suomessakin hankkeen kulut pyöri-
vät mutta ne eivät voi tuottaa tulosta, koska ne toimenpiderahat on leikattu pois.

14.54 Laura Huhtasaari ps (vastauspuheenvuoro):  Arvoisa puhemies! Edustaja Viita-
nen ja edustaja Kiuru, meidän pitäisi käydä keskustelua rehelliseltä pohjalta. Meillä ei ole
13



Pöytäkirjan asiakohta PTK 27/2015 vp
vakuuksia, meillä on tuottojenvaihtosopimus. (Naurua) Mutta te uskotte tähän tarinaanne,
koska mikään ei ilmeisesti korvaa poliitikon menetettyjä kasvoja. (Hälinää) Jos me kat-
somme, mikä on Kreikan velkasuhde, se on 170 prosenttia bruttokansantuotteesta. Mikään
maa ei ole koskaan pystynyt maksamaan tällaisia velkoja. (Hälinää) Kreikka on myös jät-
tänyt velkansa viisi kertaa aikaisemmin maksamatta, ja sekään ei ole Suomen syy.

Arvoisa puhemies! Olen tyytyväinen, että leikkaamme nyt kehitysavusta, koska kehitys-
apu ei ole johtanut niihin toivottuihin tuloksiin, päinvastoin se on ylläpitänyt (Puhemies
koputtaa) korruptiota ja huonoa hallintoa. (Puhemies koputtaa) Minä rohkaisen jokaista
tässä salissa lukemaan (Puhemies: Aika!) kirjan Kehitysavun kirous.

14.56 Antero Laukkanen kd (vastauspuheenvuoro):  Arvoisa puheenjohtaja! Toivoisin,
että asia on niin kuin edustaja Niikko täällä totesi, että nämä rahat, joita vähennetään, eivät
koske kansalaisjärjestöjä, mutta kun nämä kirjeet jo näille järjestöille ovat lähteneet, että he
joutuvat sopeuttamaan talouttaan ja heiltä leikataan, me puhumme silloin tosiasioista.

Edustaja Huhtasaari on ilmeisesti lukenut yhden kirjan hyvin tarkkaan ja jättänyt kaikki
muut kirjat lukematta. Suomalainen kehitysyhteistyö on maailmanlaajuisesti arvostettua,
tuloksellista, sitä mallinnetaan, sitä kopioidaan. Jos siellä on joku huono hedelmä siinä ko-
rissa, niin se ei tarkoita, että koko kori on huono. Tämä on vähän niin kuin leipäjonoissa
olevat ihmiset. Siellä on noin 3 prosenttia huijareita joukossa. Pitäisikö kaikki leipäjonot
lakkauttaa? Ei todellakaan. Kehitysyhteistyötä ei pidä lakkauttaa, sitä pitää tukea. Se on jo-
kaisen sivistyneen, (Puhemies koputtaa) itseään kunnioittavan valtion tärkeä tehtävä.

14.57 Li Andersson vas (vastauspuheenvuoro): Arvoisa rouva puhemies! Edustaja Zys-
kowiczille ensinnäkin tiedoksi se, että Kreikan hallitus itse asiassa olisi suostunut velko-
jien vaatimuksiin niin suurista budjettiylijäämistä, että tämä kuripolitiikka joka tapaukses-
sa olisi Kreikassa jatkunut. Kyse oli ainoastaan siitä, että ei pystytty hyväksymään suoria
leikkauksia jo valmiiksi erittäin pienituloisten kreikkalaisten toimeentuloon.

Haluaisin siihen liittyen myöskin kysyä valtiovarainministeri Alexander Stubbilta: ette-
kö näe pientä ristiriitaa siinä, että hallitus kyselytunnilla viime viikolla hyvin tiukkaan sä-
vyyn linjasi, että Suomi ei missään nimessä hyväksy velkojen anteeksiantamista, mutta sil-
ti Suomi on nyt yhtenä euromaana IMF:n rinnalla asettamassa niin tiukkoja ehtoja näissä
neuvotteluissa, että käytännössä ollaan ajamassa eli pakottamassa Kreikka ulos euroyhteis-
työstä, kun me tiedämme, että nimenomaan tällainen hallitsematon euroero eli se linja,
mitä perussuomalaisetkin kannattavat, on se vaihtoehto, joka saattaa aiheuttaa kaikista
suurimmat taloudelliset tappiot Suomelle, sen lisäksi, että ne sosiaaliset seuraukset kreik-
kalaisille saattavat olla hyvinkin ennakoimattomia?

14.58 Toimi Kankaanniemi ps (vastauspuheenvuoro):  Arvoisa puhemies! Ihmettelen
erityisesti tätä sosialidemokraattien työllisyysrahapuhetta. Kun viime syksynä työministe-
rinä oli edustaja Ihalainen ja valtiovarainministerinä edustaja Rinne, ettekö te osanneet las-
kea, kuinka paljon vuonna 2015 tarvitaan työllisyysmäärärahoja, kun ne ovat loppuneet jo
nyt kesäkuussa? Tämä on aivan käsittämätöntä. Se ei ole vastuullista, (Välihuutoja) se ei
ole vastuullista budjetointia.

Toisaalta tämän kehitysyhteistyöasian osalta totean, että mietinnössä sanotaan, että syk-
syllä hallituksen on siihen tuotava esitys, ja on täysin mahdollista, että se poliittinen pää-
14



Pöytäkirjan asiakohta PTK 27/2015 vp
tös, joka on tehty 2013, pannaankin toteutukseen jo tämän vuoden osalta. Se on eduskun-
nan harkinnassa. Se on kehyspäätöksessä tehty päätös, ja siihen on syytä mennä.

Mitä sitten tulee tähän valtion säästöpolitiikkaan, niin sivulla 35 (Puhemies koputtaa) to-
detaan lisätalousarviossa, että korkomenoja voidaan vähentää 173 miljoonaa euroa. (Puhe-
mies koputtaa) Jos ei olisi näin uskottava hallitus kuin nyt on, (Välihuutoja) niin tämä olisi
eri etumerkillä.

Puhemies Maria Lohela: Sitten ministeri Stubb, 3 minuuttia.

14.59 Valtiovarainministeri Alexander Stubb:  Arvoisa puhemies! Kiitos tästä keskus-
telusta. Ehkä esittäisin vastaukset kolmeen kokonaisuuteen, jotka nousivat useissa puheen-
vuoroissa esille. Ensimmäinen niistä on työllisyysmäärärahat, toinen kehitysyhteistyömää-
rärahat, ja kolmanneksi sanoisin muutaman sanan Kreikasta, koska se on niin vahvasti ta-
petilla. (Välihuutoja — Hälinää) Ja sitten jos ministeri Rehn voi vastata Talvivaarasta.

Ensinnäkin kiitos valiokunnalle ja myös vastalauseiden kirjoittajille siitä, että vastalau-
seessa ei esitetty lisämäärärahoja lisätalousarvioesitykseen. (Pia Viitanen: Ei voi esittää,
kun ei ole momentit auki!) Tämä on hyvä merkki siitä, että meidän talouden haasteet ote-
taan vakavasti.

Tässä on kaksi asiaa noussut ylitse muiden. Ensimmäinen oli työllisyysmäärärahat. Se-
hän on ilman muuta selvää, että varmasti kaikilla meillä tavoitteena on työllisyystilanteen
parantaminen, ja myös tämä hallitus on asettanut aika kunnianhimoisen tavoitteen: 72 pro-
sentin työllisyysaste, 110 000 työpaikkaa lisää. Ollaan myös vahvasti sitä mieltä, että työl-
lisyys- ja kasvusopimuksen jatko oli tärkeä askel eteenpäin tällä työllisyysagendalla. Mitä
sitten tulee näihin työllisyysmäärärahoihin, niin meillä on tällä hetkellä käynnissä ely-koh-
tainen selvitys määrärahan riittävyydestä, ja kuten todettua, määrärahojen laskennassa on
ollut teknisluontoisia ongelmia. Jäljellä momentilla on vielä lähes 100 miljoonaa euroa.
Me pyrimme arvioimaan tämän kokonaisuuden ja varmasti näemme syksyllä, mikä se li-
sätarve on.

Toinen kokonaisuus, joka oli esillä, oli kehitysyhteistyömäärärahat. Minä ymmärrän hy-
vin sen huolen ja valiokunnan huolen kehitysmäärärahojen riittävyydestä. Tietysti valtio-
varainministerinä joudun katsomaan tätä pitkälti valtiontalouden näkökulmasta ja meidän
haastavasta taloustilanteestamme. Kehitysyhteistyöministeri Toivakka on ottanut uuden-
tyyppisen otteen kehityspolitiikkaan ja pyrkii myös uudistamaan meidän kehityspolitiik-
kaamme ja varmistamaan sen, että saamme entistä vaikuttavampia tuloksia. Ei näitä ku-
kaan varmaan haluaisi leikata, mutta meidän on elettävä niiden parametrien kanssa, joissa
tällä hetkellä ollaan.

Sitten oli kysymys Kreikasta, joka ei suoranaisesti liity lisätalousarviokeskusteluun.
Meillä on ollut mahdollisuus esittää pitkästi tänään aamulla suuressa valiokunnassa tilan-
netta sekä minun toimestani että sen jälkeen pääministerin toimesta. Tilanne on todellakin
se, että ei ollut minkäännäköisiä edellytyksiä jatkaa neuvotteluja Kreikan kanssa lauantai-
sessa euroryhmässä. Kreikka sanoutui yksipuolisesti irti instituutioiden esityksestä, ilmoit-
ti järjestävänsä kansanäänestyksen, ja istuva hallitus ilmoitti kehottavansa kreikkalaisia ää-
nestämään sitä vastaan. Tämähän tarkoitti sitä, että ei ollut mitään edellytyksiä jatkaa näitä
neuvotteluita. (Paavo Arhinmäen välihuuto) Tilanne kuitenkin oli — selvyyden vuoksi,
edustaja Arhinmäki — se, että kaikki instituutiot olivat yksimielisiä. Instituutiot olivat yk-
simielisiä ja myös 18 euromaata olivat yksimielisiä siitä, että mahdollisuuksia jatkolle ei
15



Pöytäkirjan asiakohta PTK 27/2015 vp
ollut. Askelmerkit ovat nyt sellaiset, että Kreikan toinen ohjelma päättyy huomenna. Voisi
sanoa, että aikaa vielä on, mutta poliittisesti näyttää valitettavasti siltä, että yhteisymmär-
rystä ei tulla löytämään ja Kreikalta erääntyy yksi lainaerä, 1,6 miljardia euroa, IMF:lle ni-
putettuna huomenna kello 18.00 itärannikon aikaa. Kreikan hallitus on ilmoittanut järjes-
tävänsä sen jälkeen kansanäänestyksen ensi sunnuntaina.

Suomen linja on tässä yksiselitteisen selkeä, ja ymmärtääkseni myös varapääministeri
sen kyselytunnilla viime torstaina totesi. Me emme ole lähtemässä sellaiseen ratkaisuun,
joka toisi meille lisävastuita. Me pysymme myös mandaatin piirissä näissä neuvotteluissa
todeten, että emme ole lähdössä rakentamaan lisävelkahelpotuksia, vaan me lähdimme sii-
tä, että Kreikan on ensin sovittava tästä toisen ohjelman päätöksestä ja siihen liittyvästä eh-
dollisuudesta. Nykyhallituksella on ollut viisi kuukautta aikaa tehdä se, ja valitettavasti ei
edellytyksiä tähän tilanteeseen ollut.

Tämä tarkoittaa sitä, että nyt me toimimme kahdella tavalla. Ensimmäinen on se, että me
pyrimme tekemään kaikkemme sen eteen, että Kreikka jatkaa euroalueessa, ja me tulem-
me tukemaan ja auttamaan heitä. Tämän prosessin aikana totta kai rahoituspuolella var-
maan Euroopan keskuspankki on se keskeisin toimija. Toinen on tietysti se, että me pyrim-
me välttämään kaikki tartuntariskit muuhun euroalueeseen, vaikkapa kriisimaihin. Tällä
hetkellä ei ole mitään tarvetta lisämandaatille, ja tämän myös kävimme läpi suuressa va-
liokunnassa ja kokonaisuudessaan. Tässä tilanteessa kannattaa varmasti nyt seuraavien
viikkojen ja päivien aikana pitää pää kylmänä ja ehkä myös sydän lämpimänä ja viedä tätä
kokonaisuutta rauhassa ja maltilla eteenpäin. Me olemme uuden tilanteen edessä, voi ta-
pahtua arvaamattomia käänteitä matkan varrella. Toistaiseksi ei esimerkiksi ole ollut pu-
hetta ylimääräisestä euroryhmästä, ei myöskään ole ollut puhetta ylimääräisestä eurohuip-
parista, mutta me elämme tässä päivä päivältä ja katsomme, miten tilanne etenee. Eli me
pyrimme tässä vaiheessa kahteen asiaan: tartuntavaikutusten rajaamiseen ja rahoitusva-
kauden turvaamiseen, ja se pystytään tekemään nykymandaatin puitteissa.

Puhemies Maria Lohela: Sitten ministeri Rehn, ja 3 minuuttia, nyt paremmalla onnella.

15.06 Elinkeinoministeri Olli Rehn:  Arvoisa rouva puhemies! Arvoisat edustajat, tässä
edustajat Kalli, Terho, Aalto ja Salolainen ja useat muut edustajat kiinnittivät huomiota
Talvivaaran ongelmiin ja esittivät perusteltuja kysymyksiä.

Hallitus sai Talvivaaran osalta hyvin raskaan perinnön, muun muassa sen takia, että Tal-
vivaarassa on jo päällä äärimmäisen vakava ympäristöongelma, itse asiassa ympäristöka-
tastrofi, ja olennaista on — ja tämä on myöskin vastaukseni edustaja Salolaiselle — että el-
lei mitään tehdä nyt kesällä tai viimeistään syksyllä, täydet vesialtaat hyvin todennäköises-
ti purkautuvat talven mittaan roudan myötä yli ja edessä on vielä pahempi ja kalliimpi ka-
tastrofi Talvivaarassa. Sen takia kaikkein vastuuttominta olisi tehdä ei mitään, jättää Tal-
vivaara rempalleen, ja tämän takia hallituksen tavoitteena, jolle olemme hakeneet tässä
eduskunnalta tukea ja valtuuksia, on se, että löydämme pitkäaikaisen ja vastuullisen ratkai-
sun, kuten edustaja Terho totesi, sekä ympäristön että talouden näkökulmasta.

Tältä osin hallituksella on kaksi päätavoitetta: Ensimmäinen on se, että pystymme estä-
mään pahemman ympäristökatastrofin, minkä välttämätön edellytys on vesien purun ja
puhdistuksen järjestäminen. Ja toiseksi tulee selvittää ja pohjustaa taloudellisesti kestävää
ratkaisua. Tällä hetkellä neuvottelut kokeneen ja osaavan operatiivisen teollisen kumppa-
nin kanssa ovat käynnissä. Me arvioimme uuden yhtiön, tämän Terrafame-yhtiön, liiketoi-
16



Pöytäkirjan asiakohta PTK 27/2015 vp
mintasuunnitelmaa kesän mittaan, erityisesti sen toimivuuden ja realistisuuden näkökul-
masta. Tämän rinnalla — ellei kaupallisesti kestävää ratkaisua ole näköpiirissä, ellei se
nouse jalalle — on myös varauduttava hallittuun alasajoon. Se on kuitenkin kalliimpi vaih-
toehto, vähintään 300 miljoonaa euroa, ja tämä on vastaukseni edustaja Heinoselle. Tämä
on summittainen arvio ja sekin todennäköisesti alakanttiin. Näin ollen johtopäätös on se,
että taloudellisesti kestävä ratkaisu on paljon parempi myös ympäristön kannalta, puhu-
mattakaan Kainuun aluetaloudesta ja työllisyydestä. Ellei siihen päästä, sitten on varaudut-
tava valitettavasti myöskin toiseen vaihtoehtoon.

Puhemies Maria Lohela: Sitten vielä ministeri Tiilikainen, jolle riittää 2 minuuttia.

15.09 Maatalous- ja ympäristöministeri Kimmo Tiilikainen:  Arvoisa puhemies! Suo-
men hallituksen ensisijainen tavoitehan on lopettaa velaksi eläminen, että emme tuonne
Kreikan tielle joudu. Ja nyt täällä kysellään sitten monien säästöjen perään, muun muassa
tuohon kehitysyhteistyörahoitukseen, jonne päästökauppatulot sitten eivät enää ohjaudu.

Tämä ei vaikuta ilmastosopimukseen juuri nyt mitään. Hallitus valmistautuu saamaan
Pariisissa osana EU:ta aikaan kunnianhimoisen ilmastosopimuksen, jolla pysytään tuossa
kahden asteen siedettävässä lämpenemistavoitteessa. Se tarkoittaa, että kaikkien suurten
päästäjien täytyy olla tuossa ilmastosopimuksessa mukana, ja vaikka Suomi ei ole niin suu-
ren suuri päästäjä, kehittyneenä maana meillä on kuitenkin vastuu omia päästöjämme vä-
hentää, ja sen takia hallitus satsaa vahvasti uusiutuvaan, päästöttömään energiaan.

Edustaja Kalmari viittasi tässä näihin kestävän metsätalouden rahoituslain mukaisiin ra-
hoihin ja pienpuun energiatukeen. Ne ovat täällä lisäbudjetissa vahvasti mukana juuri, jot-
ta pystymme omaa osuuttamme kantamaan.

Tärkeämpää kuin se, mihin nyt tämänhetkiset toimimattoman päästökauppajärjestel-
män vähäiset tulot käytetään, on se, että tuo päästökauppajärjestelmä korjataan, jotta siitä
alkaa tulla tuloja ja se alkaa ohjata päästöttömään tuotantoon. Ja kun päästökauppa toimii,
niin näitä tuloja tietenkin täytyy käyttää ilmastonmuutoksen hillintään. Osaltaan sitten ai-
kanaan, vuoden 2020 jälkeen, niillä varmasti myös uuden sopimuksen mukaisesti autetaan
ilmastonmuutoksesta pahiten kärsiviä maita sopeutumaan. Samalla myös varmistetaan se,
että meidän oma teollisuutemme ja työllisyytemme pysyy mukana, hiilivuotoriskiä mini-
moidaan ja epäsuoria kustannuksia kompensoidaan.

Edustaja Maijala kysyi tästä, miten Talvivaaran ongelmat vaikuttavat Sokliin. Jokainen
luvitus tehdään omana keissinään, ja Soklia arvioidaan aivan Talvivaarasta riippumatta,
(Puhemies koputtaa) jotta siellä pystytään mahdollisesti nuo toiminnot järkevällä tavalla
toteuttamaan.

Puhemies Maria Lohela: Jatketaan puhujalistalla.

15.12 Pia Viitanen sd: Arvoisa puhemies! Tuossa äskeisessä keskustelussa jo varsin hy-
vin hahmottuivat ne ongelmakohdat, mitä tähän lisätalousarviokeskusteluun liittyy.

Tänä päivänä täytyy todeta, että meillä on käsittelyssä varmasti tämän eduskuntakauden
ensimmäinen lisätalousarvioon liittyvä vastalause, joka on tehty yhdessä sosialidemokraat-
tien, vasemmistoliiton ja vihreiden toimesta. Juuri tässä vastalauseessa me peräänkuulu-
tamme sitä, että täällä tiedostetaan, että työllisyysmäärärahat ovat loppu tai kehitysyhteis-
17



Pöytäkirjan asiakohta PTK 27/2015 vp
työmäärärahoja ei edes siten kohdella kuin hallitus omassa hallitusohjelmassaan haluaa
tehtävän. Näihin kiinnitämme huomiota.

Mutta, puhemies, tässä on semmoinen ongelma, että (Olavi Ala-Nissilän välihuuto) tääl-
lä hallituspuolueet tämän saman myöntävät omassa mietinnössään mutta eivät sitten yllä
sille tasolle, että valtiovarainvaliokunta ja sitä kautta koko eduskunta myös peräänkuulut-
taisivat toimia näiden ongelmien, isojen ongelmien, ratkaisemiseksi. Siksi me yhteistyössä
esitämme omassa vastalauseessamme neljää lausumaa, joista ensimmäinen lähtee siitä,
että heti syksyn alussa on tuotava työllistävä lisätalousarvio. Me kuulimme täällä, että ra-
hat ovat loppu, tilanne on todella hälyttävä. Seuraava lisätalousarvio tulisi normaalirytmin
mukaan vasta lokakuun lopussa, ja silloin se on todella liian myöhään. On aina ollut tapa-
na, edellisen hallituksen aikana, että lisätalousarviot on tehty työllistävin painopistein, ja
kyllä edelleen on tämän aika. Siellä edellinen työministeri Lauri Ihalainen muun muassa
keräsi aina voimakkaita toimia työllisyyden edistämiseksi juuri lisätalousarviossa, koska
ongelmaan täytyy puuttua tässä ja nyt. Siksi on väärin, että hallituspuolueet eivät tähän nyt
ole tarttuneet. Kiitos siitä, että olette huomioineet sen, ja siinä on myös viesti hallitukselle,
hallituspuolueidenkin edustajilta, että tähän oikeaan ongelmaan on huomio kaiken kaik-
kiaan kiinnitetty.

Puhemies! Ongelma on myös se, että tulevana vuonna aiotaan lisäleikata työllisyysmää-
rärahoja 50 miljoonalla, koko kauden aikana 110 miljoonalla, ja se on erittäin ongelmalli-
nen asia.

Toinen meidän lausumamme on tällaista vähän yleisempää talouspolitiikkaa, mitä tääl-
läkin äsken vähän puhuttiin. Viitattiin siihen, että ei ole oikea arvovalinta, että rikkaat sel-
viävät näistä talkoista kuin koira veräjästä ja samaan aikaan leikkauksia tässä kokonaisuu-
dessa tehdään kaikkein heikoimmille: lapsille, ikäihmisille, työttömille. Se ei vain ole oi-
kea arvovalinta. Kaikki ymmärtävät, että jos pienituloisen eläkkeensaajan ostovoimasta
leikataan, niin silloin se ei ainakaan myöskään taloutta paranna — vaikka se on myös in-
himillisesti väärin, se on myös talouspoliittisesti epäviisasta. Pääministeri Sipilä on itse
myöntänyt, että tämä hallituksen ohjelma perustuu siihen, että hyväosaiset eivät ole muka-
na lamatalkoissa. Me olemme tästä toista mieltä: on reilumpaa, että esimerkiksi verolinjoja
hivenen muuttamalla me pystymme tekemään sellaisia arvovalintoja, että myös työllisyy-
teen panostetaan ja kiperämpiä leikkauksia pystymme tätä kautta, näiden valintojen kaut-
ta, torjumaan.

Pääministeri Sipilä on myös kertonut, että näitä kaikkia vaikutuksia tasa-arvoon, oikeu-
denmukaisuuteen, tulonjakoon, työllisyyteen arvioidaan toki mutta vasta jälkikäteen. Me
lähdemme siitä, että ei jälkikäteen arvioida vaan tietenkin arvioidaan etukäteen, ja tätä kos-
kee meidän, opposition — SDP:n, vasemmistoliiton ja vihreiden — yhteinen vastalause.

Lisäksi meillä on kaksi muuta lausumaa, ja ne koskevat tätä kehitysyhteistyöongelma-
tiikkaa, mistä äsken pitkään keskustelimme, ja sitten Talvivaaraa: liittyen siihen hallitus
toisi selkeän suunnitelman, jotta teollinen toiminta voisi jatkua, ja myös varasuunnitelman
sitä varten, jos sitten toiset ajat koittavat.

Nämä neljä pontta ovat yhteisen vastalauseemme sisältöinä.
Puhemies! Olen ymmärtänyt, että tässä yhteydessä näitä ei tarvitse vielä lukea, mutta

joka tapauksessa näitä tulemme esittämään. Ja toivon todella nyt sitä, että kun tässä myös
hallituspuolueet myöntävät nämä ongelmat ja kun me tuomme esityksen, että eduskunta
edellyttäisi hallitusta jo syksyn alussa puuttumaan esimerkiksi tähän työllisyysongelmaan,
18



Pöytäkirjan asiakohta PTK 27/2015 vp
niin myös hallituspuolueet voisivat näissä tulevissa äänestysratkaisuissaan tulla näihin
ponsiin mukaan ja sitä kautta yhdessä voisimme tähän huutavaan ongelmaan puuttua.

15.17 Touko Aalto vihr: Arvoisa rouva puhemies! Olemme saaneet valiokunnan asian-
tuntijalausunnoissa kuulla sekä eri maakuntien te-toimistojen lausunnoista lukea, että tällä
hetkellä työllistämismäärärahoista on huutava pula. Rahat ovat loppu tältä vuodelta. Tämä
tarkoittaa sitä, että kasvun vauhdittajaksi haluttuja yrityksiä ei pääse syntymään toivotulla
tavalla, ja tänä keväänä valmistuneitten nuorten osalta sitä, että heille ei ole tarjolla palk-
katukitöitä syksyllä.

Hallitus tekee lisätalousarviossaan tietoisen valinnan, että se maksaa mieluummin siitä,
että ihmiset eivät saa työtä, kuin siitä, että ihmiset voisivat työllistyä edes määräaikaisesti.
Hallitus on valmis laittamaan kahden vuoden ajan 12 miljoonaa euroa kuukaudessa farssi-
yhtiö Talvivaaraan, mutta ei ole valmis antamaan lisärahaa nuorten, yrittäjien, pitkäaikais-
työttömien työllistämiseen. 288 miljoonaa kahdessa vuodessa, se on erittäin kallis vaihto-
ehto.

Hallituksen on tarkoitus antaa kolmas lisätalousarvio lokakuun lopussa. Työttömyyden
ja siitä koituvien inhimillisten ja kansantaloudellisten vaikutusten osalta tämä on auttamat-
ta liian myöhään. Hallitus on asettanut tavoitteekseen asettaa kasvun ja työllisyyden kai-
ken toiminnan perustaksi. Näin ollen olisi johdonmukaista, että hallitus valmistelisi heti
syyskauden aluksi uuden lisätalousarvion, jossa pureudutaan alati kasvavaan työttömyys-
ongelmaan. Ely-keskusten arvion mukaan loppukesästä lisämäärärahan tarve on 110 mil-
joonaa euroa.

Arvoisa rouva puhemies! Talvivaaran hallittuun sulkemiseen on varauduttava. Valio-
kunnan mietinnössä todetaan, että päätös kaupallisen toiminnan jatkamisesta tai kaivosyh-
tiön hallitusta alasajosta on tehtävä nopeasti, sillä nykyinen tilanne tuo jatkuessaan lisäkus-
tannuksia valtiolle ja lisää riskiä ympäristöongelmien pahenemiseen. Koska tämä sana
"nopeasti" voi tarkoittaa ajallisesti lähes mitä tahansa, on tärkeä määritellä ajallinen taka-
raja tälle päätökselle. Päätös kaupallisen toiminnan jatkamisesta tai kaivostoiminnan alas-
ajosta tulee tehdä viimeistään syyskuun 2015 loppuun mennessä, ja haluaisin kuulla teiltä,
arvon elinkeinoministeri, mikä teidän mielestänne on se punainen piste, se viimeinen het-
ki, jolloin tämä itse päätös pitää tehdä. Tämä loputon vatulointi tämän asian kanssa pitää
saada päätökseen.

Koska ei valiokunnan asiantuntijakuulemisessa eikä valtiovarainministerin eikä elin-
keinoministerin puheenvuoroista ole käynyt millään tapaa ilmi, kuinka uusi kaivosyhtiö
voisi toimia markkinaehtoisesti voitollisesti, ei ole syytä odottaa, että kaivosyhtiön kannat-
tavuus parantuisi kahden seuraavan vuoden aikana. Kysynkin: miten hallitus aikoo selittää
kansalaisille kahden vuoden päästä, että te olette tietoisesti laittaneet hyvää rahaa huonon
rahan päälle sen sijaan, että olisitte laittaneet nuo 12 miljoonaa euroa kuukaudessa kahden
vuoden ajan Kainuun elinkeino-, työllisyystoiminnan tukemiseen, hoitaneet muun muassa
ne ihmisten haitat, mitä kaivosyhtiö Talvivaara on aiheuttanut, ja auttaneet ympäristönsuo-
jelua? Tätä on jokaisen kansanedustajan syytä tykönään miettiä, mitä kahden vuoden pääs-
tä sanoo. Olemme tietoisesti laittaneet hyvää rahaa huonon rahan päälle.

Arvoisa rouva puhemies! Hallituksen tulee kunnioittaa edellisen eduskunnan budjetti- ja
päätöksentekovaltaa. Hallitus on päättänyt olla kohdentamatta 21.5.2015 mennessä kerty-
neet päästöoikeuksien huutokauppatulot kehitysyhteistyöhön ja kansainväliseen ilmastora-
hoitukseen. Näin se leikkaa edellisen eduskunnan päätöksenteko- ja budjettivaltaa, tietoi-
19



Pöytäkirjan asiakohta PTK 27/2015 vp
sesti, ja myös rikkoo pääministeri Sipilän hallitusohjelmaa, tietoisesti. Sipilän hallitusoh-
jelmassa sanotaan, että hallitus ei kohdenna päästöoikeuksien huutokauppatuloja kehitys-
yhteistyöhön vuoden 2016 alusta lähtien. Tähän päätökseen, kuten myös hallituksen riveis-
tä Aila Paloniemi toi esiin, on mahdollista varautua, mutta jo sovituista varoista leikkaami-
seen ei ole ollut mahdollisuus varautua. Hallituksen päätös tuli surullisena yllätyksenä
kaikille yhteistyökumppaneille, sillä, valtiovarainministeri Alexander Stubb, olette useaan
kertaan vakuuttanut, että hallituksen toinen lisätalousarvio vuodelle 2015 on puhtaan tek-
ninen lisätalousarvio. (Olavi Ala-Nissilä: Edustaja, puhukaa eduskunnalle!) Ennen uuden
vaalikauden alkamista kertyneiden päästöoikeuksien leikkaaminen ei ole tekninen päätös.
Se on todella merkittävä poliittinen päätös ja arvovalinta. Vihreät edellyttävät, että hallitus
korjaa päätöksen seuraavassa lisätalousarviossa. — Kiitoksia.

15.22 Mats Nylund r: Arvoisa rouva puhemies, värderade fru talman! Regeringen kon-
staterade i remissdebatten om den andra tilläggsbudgetpropositionen för 2015 att den hu-
vudsakligen är en teknisk tilläggsbudget. Det är det svårt att hålla med om. Tvärtom, för-
slaget är allt annat än enbart tekniskt. Det innehåller uppenbara politiska signaler. 

I finansministeriets förslag ingick en ökning på 37 729 000 euro för multilateralt utveck-
lingssamarbete, och av ökningen förorsakas 35 375 000 av inkomster från auktionering av
utsläppsrätter och resterande 2 354 000 euro av inkomster från auktioneringen av utsläpps-
rätter för luftfart. I enlighet med 2013 års rambeslut ska inkomster från auktioneringen av
utsläppsrätter styras till klimatfinansieringen och utvecklingssamarbetet.

Arvoisa puhemies! Hallituksen esityksessä toiseksi lisätalousarvioksi tämä yllämainittu li-
säys on kuitenkin poistettu. Hallitus on siten tehnyt selkeän poliittisen linjauksen. Se ei näe
kehitysyhteistyötä tärkeänä ja on valmis leikkaamaan lisää maailman kaikkein köyhim-
mässä ja heikoimmassa asemassa olevilta ihmisiltä. Hallitushan on jo aiemmin ilmoittanut
mittavista kehitysyhteistyömäärärahojen leikkauksista. Kepan asiantuntijalausunnon mu-
kaan hallituksen nyt suunnittelemat leikkaukset johtavat siihen, että kouluja jää käymättä
ja rokotuksia saamatta.

Hallituksen kaavailemat massiiviset kehitysyhteistyöleikkaukset uhkaavat myös vaa-
rantaa Suomen maineen luotettavana kansainvälisenä toimijana. Hallituksen toiminta on
hyvin ongelmallista myös eduskunnan arvovallan kannalta, kuten esimerkiksi edustaja
Aalto mainitsi. Hallituksen uusi linjaus sivuuttaa täysin viime eduskunnan tekemät päätök-
set ja sitoumukset. Tätä ei voi pitää kansanvallan kunnioittamisena.

Suomen tulee kantaa kansainvälinen vastuunsa myös tulevaisuudessa. Edellytän siksi,
että hallitus vuoden 2015 kolmannen lisätalousarvion yhteydessä korjaa päätöksensä ja
huolehtii siitä, että päästöoikeuksien huutokaupasta saadut tulot ohjataan ilmastorahoituk-
seen ja kehitysyhteistyöhön.

Edellä olevan perusteella ehdotan hyväksyttäväksi seuraavan lausuman:
"Eduskunta edellyttää, että hallitus kunnioittaa eduskunnan aiempia päätöksiä siitä, että

päästöoikeuksien huutokaupasta kertyneet tulot ohjataan ilmastorahoitukseen ja kehitys-
yhteistyöhön ja että hallitus huolehtii tästä vuoden 2015 kolmannessa lisätalousarviossa."
— Kiitos.

15.25 Kari Uotila vas: Arvoisa rouva puhemies! Aluksi pari lainausta: "Piip — pitävät
hallituksen yleistä talouspoliittista linjaa virheellisenä. Useat talouden arvostetut asiantun-
20



Pöytäkirjan asiakohta PTK 27/2015 vp
tijatahot ovat suositelleet välttämään taantumassa etupainotteista julkisen talouden sopeu-
tusta. Hallitus on tästä huolimatta taantumassa kiristämässä tuntuvasti finanssipolitiikkaa.
Onkin selvää, että hallituksen talouspolitiikan vaikutus sekä työllisyyteen että talouskas-
vuun on hyvin negatiivinen. Työttömän ahdinko ei näytä kiinnostavan." Toinen lainaus:
"Piip — ovat tyrmistyneitä siitä, että hallitus on leikkaamassa työllisyysmäärärahoista ai-
kana, jolloin maatamme uhkaa massatyöttömyys. Emme voi mitenkään hyväksyä näin
edesvastuutonta päätöstä ja vaadimme, että leikkaus perutaan ja työllisyysmäärärahoja
nostetaan." Molempien piip-sanojen kohdalla piti olla "perussuomalaiset". (Pia Viitanen:
Miten on mahdollista? Hyvänen aika!)

Arvoisa puhemies! Heillä olisi ollut mainio tilaisuus nyt korjata työllisyysmäärärahojen
tasoa, mutta niin työmies Putkonen kuin myöskin työministeri Lindström taisivat nukkua
silloin, kun tätä lisätalousarviota valmisteltiin.

Kokoomus on usein sanonut — jo pääministeri Kataisen aikana ja pääministeri Stubbin
aikana myös — että on pakko tehdä, kun ei voi tekemättä jättää. Tässä lisäbudjetissa hal-
litus todellakin jättää tekemättä, vaikka ei pitäisi jättää, ja tämä koskee työllisyysmäärära-
hoja.

Hallitus alkuperäisen aikataulunsa mukaan oli kaavaillut kolmatta lisätalousarviota
syyskuun alkuun viikkoa ennen varsinaisen talousarvion antamista eduskunnalle. Nyt tämä
lisätalousarvio on ilmoitettu annettavaksi lokakuun 29. päivänä, jolloin se annetaan edus-
kunnalle ja aloitetaan sen käsittely, ja aivan vuoden lopulla sitten, melkein samaan aikaan
kuin ensi vuoden varsinainen budjetti käsitellään, eduskunta sen saa. Sillä lisätalousarviol-
la ei pystytä enää mitenkään vaikuttamaan tämän vuoden työllisyysmäärärahoihin, ja sen
vuoksi tässä opposition vastalauseessa ja ponnessa edellytetään, että pidetään siitä alkupe-
räisestä aikataulusta kiinni ja hallituksen on annettava työllistävä lisätalousarvio heti syys-
kauden alussa. Rahoitustarve on 110 miljoonaa, minkä asiantuntijat valtiovarainvaliokun-
nassa kertoivat. Starttirahoja ei voida myöntää, palkkaperusteinen työllistäminen ei onnis-
tu, ja työttömät ovat todella pahassa ahdingossa, kun työllisyysluvut koko ajan pahenevat
entisestään.

No, sitten tietysti on pakko kokoomuksen ja perussuomalaisten lisäksi antaa piikki myös
tuonne pääministeripuolueen suuntaan, ja kuten tuossa debatissa jo totesin, niin vähintään
nyt voisi odottaa, että näin tuore hallitus, kun ensimmäisen lisätalousarvionsa antaa, edes
omasta ohjelmastaan pitäisi kiinni. Ja kyllä se on hallitusohjelman vastaista, että nyt sitten
lyötiinkin paniikkijarru päälle ja imuroidaan vielä 37,7 miljoonaa näitä päästökauppatulo-
ja pois ilmastorahoituksesta ja kehitysyhteistyöstä.

Tämä kehitys jatkuessaan, sekä ne massiiviset kehitysyhteistyömäärärahojen leikkauk-
set että päästökauppatulojen ohjaaminen pois rahoituksesta, johtaa siihen, että lähestym-
me kehitysyhteistyön tasossa ei suinkaan 0,7:ää prosenttia bkt:stä vaan 0,35:tä prosenttia
suhteessa bkt:hen elikkä tällaista, sanotaanko, entistä itäblokin tasoa. Se ei ole kunniaksi
Suomen kansainväliselle maineelle eikä myöskään sille neuvotteluasetelmalle, jota tarvi-
taan muun muassa Pariisin ilmastokokoukseen valmistautumisessa.

Talvivaarasta sen verran, arvoisa puhemies, että olen edustaja Salolaisen kanssa hyvin
pitkälti samaa mieltä, että kysymys ei ole mistään suhdannetilanteista, ei nikkelin maail-
manmarkkinahinnasta eikä tällaisista teknisistä prosessiongelmista. Kysymys on koko pro-
sessin kyseenalaisuudesta: voidaanko näillä nikkelipitoisuuksilla ja tällä prosessilla suo-
malaisissa olosuhteissa koskaan saada sitä prosessia toimimaan. Kun miljoonia tonneja
kaadetaan rikkihappoa kasojen päälle, niin mitä tapahtuu? Se jossain vaiheessa on lähive-
21



Pöytäkirjan asiakohta PTK 27/2015 vp
sistöissä, niin Pohjanlahdessa kuin muuallakin merissä. (Puhemies koputtaa) Elikkä kyllä
on nopeasti ratkaistava tämä, onko mahdollista saada tätä (Puhemies koputtaa) taloudellis-
ta teollista ratkaisua vai onko aloitettava semmoinen alasajoon valmistautuminen, jossa en-
sisijaista on ympäristön turvaaminen sekä työpaikkojen turvaaminen Kainuussa työttö-
mäksi jääville kaivosihmisille. (Olavi Ala-Nissilä: Ei Kainuuseen voi telakkaa perustaa!)

15.31 Merja Mäkisalo-Ropponen sd: Arvoisa puhemies! Työttömyys on lisääntynyt en-
nakoitua nopeammin, esimerkiksi pitkäaikaistyöttömien määrä on kasvanut vuoden takai-
sesta 21 prosenttia. Omassa maakunnassani Pohjois-Karjalassa työttömien osuus työvoi-
masta oli toukokuun lopussa lähes 16 prosenttia. Pielisen Karjalassa työttömyysprosentti
oli yli 18, ja Pohjois-Karjalassa on useampia kuntia, joissa työttömyysprosentti on tällä
hetkellä yli 20 prosenttia. Työttömiä Pohjois-Karjalassa on lähes 9 prosenttia enemmän
kuin vuosi sitten. Pohjois-Karjalassa nuorisotyöttömyys on ollut pitkään muuta maata vä-
häisempää, mutta nyt alle 25-vuotiaiden työttömyys lisääntyy selvästi muuta maata enem-
män. Tällä hetkellä Pohjois-Karjalassa on alle 25-vuotiaita työttömänä 22 prosenttia enem-
män kuin vuosi sitten.

Näistä tosiasioista huolimatta hallitus ei toisessa lisätalousarviossa esitä lainkaan mää-
rärahoja työllisyyden hoitoon. Työllisyysmäärärahat tulevat loppumaan monilla alueilla jo
alkusyksyyn mennessä. Joillakin alueilla ne ovat ilmeisesti jo loppuneet. Pohjois-Karjalas-
sa rahat loppuvat viimeistään elokuussa.

Hallitus on suunnitellut tuovansa seuraavan lisätalousarvion eduskunnalle vasta loka-
kuussa. Tämä on käsittämätöntä, sillä työllisyysmäärärahojen loppuminen tarkoittaa, että
työttömyys kasvaa entisestään jopa ennätyslukemiin. Erityisesti nuorten ja pitkäaikaistyöt-
tömien työllistämiseen olisi jo nyt pitänyt ohjata lisärahoitusta. Koska näin ei tapahdu,
SDP:n, vihreiden ja vasemmistoliiton yhdessä laatiman vastalauseen asiaa koskeva lausu-
maehdotus on erittäin kannatettava. Siinä vaaditaan hallitusta tuomaan työllisyyttä tukeva
lisätalousarvio eduskunnalle välittömästi istuntokauden alussa. Toivon todella tämän to-
teutuvan.

15.33 Hannakaisa Heikkinen kesk: Arvoisa puhemies! Hallituksen esitykseen ei sisälly
ehdotusta työllisyysmäärärahojen lisäämisestä, vaikka kuluvan vuoden varsinaiseen ta-
lousarvioon sisältyvät työllisyysmäärärahat ovat saadun selvityksen mukaan suurelta osin
jo sidotut. Valtiovarainvaliokunnan saaman selvityksen mukaan sitomatta olevan määrära-
han osuus vaihtelee ely-keskuksittain noin 5 prosentista 20 prosenttiin ja monin paikoin
työllisyysmäärärahojen arvioidaan loppuvan jo alkusyksyyn mennessä. Ely-keskusten ar-
vion mukaan lisämäärärahan tarve olisi 110 miljoonaa euroa.

Tilanne muun muassa meillä Pohjois-Savossa on vaikea. Erityiseksi ongelmaksi on
muodostunut palkkatukien riittämättömyys. Työpaikkojen löytyminen heikommassa ase-
massa oleville on haasteellista yksityisellä puolella, ja käytännössä vastuu pitkäaikaistyöt-
tömien työllistymisestä on julkisella sektorilla. Siksi olisi tärkeää, että julkisyhteisöjen toi-
mijoille kohdennettaisiin riittävät resurssit heidän työllistämiseensä. Kuitenkin palkkatue-
tun työn rahoituksesta yli puolet kohdennetaan yksityiselle sektorille. Asiassa on syytä
huomioida se, että kuluvan vuoden alusta lähtien kunnat ovat joutuneet maksamaan pitkä-
aikaistyöttömistä aiheutuvaa työttömyyden sakkomaksua Kelalle jo 300 päivän työttö-
myyden jälkeen aikaisemman 500 päivän sijasta. Lisäksi 1 000 päivän työttömyyden jäl-
keen sakkomaksu määrätään korotettuna kunnille. Erityisesti tarpeeseen nähden riittämät-
22



Pöytäkirjan asiakohta PTK 27/2015 vp
tömän palkkatuen, kiristyneiden sakkomaksuehtojen ja rahoituksen kohdentumisen aiheut-
tamien ongelmien vuoksi kunnat voivat ajautua kestämättömään tilanteeseen.

Tilannetta on kuitenkin mahdollista lieventää valtion taholta oikein kohdentuvalla lisä-
rahoituksella ja tarkoituksenmukaisella työ- ja elinkeinoviranomaisten poliittisella ohjauk-
sella. Yhdyn valtiovarainvaliokunnan näkemykseen, että on tärkeää, että hallitus seuraa
tarkoin työllisyysmäärärahojen riittävyyttä ja että hallituksella on tarvittaessa valmius ar-
vioida työllisyysmäärärahojen lisätarvetta jo alkusyksyn aikana.

Arvoisa puhemies! Lisätalousarviossa ehdotetaan maatalouden ympäristökorvausten
valtuuden korottamista 116 miljoonalla eurolla. Toivon nykyisen hallituksen linjaavan
maatalouspolitiikkaa aiempaa vahvemmin ruuantuotantoa tukevaksi. Näennäisviljely ei
saisi olla elinkeino kenellekään.

15.36 Li Andersson vas:  Arvoisa puhemies! Uusimmat työttömyysluvut julkaistiin vii-
me viikolla, ja ne osoittivat taas kerran, kuinka Suomessa eletään massatyöttömyyden ai-
kaa. Tällä hetkellä työttömyysluvut ovat rajuimmat 15 vuoteen ja erityisesti pitkäaikais-
työttömyys kasvaa nopeasti.

Hallituksen lisätalousarvion yksi suurimmista ongelmista onkin se, mikä siihen ei sisäl-
ly. Nyt lisätalousarviossa varaudutaan kyllä kattamaan työttömyyden kasvusta syntyviä li-
säkustannuksia, muun muassa työttömyysturvan ansiopäivärahamenoihin ehdotetaan 50
miljoonan euron lisäystä, mutta ei osoiteta lisämäärärahaa työllistämiseen todella akuutis-
ta tarpeesta huolimatta. Samanaikaisesti työ- ja elinkeinotoimistoista ympäri maata tulee
viestiä työllisyysmäärärahojen loppumisesta. Suurin osa määrärahoista on jo sidottu erityi-
sen heikossa asemassa olevien työttömien työllistämisen edistämiseksi, minkä seuraukse-
na muiden työnhakijoiden työllistämiseen käytettäviä varoja ei monin paikoin enää ole tai
ne ovat loppumassa kesän jälkeen. Paikoittain ei ole toukokuun alkupuolen jälkeen ollut
mahdollista tehdä uusia palkkatuki- tai starttirahapäätöksiä lainkaan. Ja on paikkakuntia,
joilla ei ole helmikuun jälkeen ollut kohdennettavissa lainkaan rahoja nuorten palkkatu-
keen lukuun ottamatta tilanteita, joissa nuori on pitkäaikaistyötön.

Ely-keskukset ovat toukokuussa arvioineet, että muille kuin pitkäaikaistyöttömille tar-
jottaviin palveluihin määrärahat riittävät kesään tai alkusyksyyn. Samassa yhteydessä ely-
keskukset ilmoittivat lisämäärärahan tarpeeksi 110 miljoonaa euroa. Tällaisia määrärahoja
ei kuitenkaan sisälly hallituksen lisätalousarvioon siitä huolimatta, että Juha Sipilän halli-
tus sanoo tavoittelevansa niin työllisyyden kuin yrittäjyyden edistämistä. Erityisen käsittä-
mätöntä on, että hallitus kaiken lisäksi suunnittelee leikkaavansa riittämättömistä työlli-
syysmäärärahoista jo ensi vuodesta lähtien.

Käytännössä näiden määrärahojen puute tulee tarkoittamaan, että yhä useamman ihmi-
sen, myöskin nuoren, työttömyys pitkittyy ja että yhä useamman aloittelevan yrittäjän yri-
tyksen perustaminen viivästyy. Tämän hallituksen politiikka tulee meille niin inhimillises-
ti kuin yhteiskunnallisesti erittäin kalliiksi. Pitkittynyt työttömyys ja köyhyys syövät ihmi-
sen itsetuntoa ja uskoa tulevaan ja tulevat kaiken lisäksi yhteiskunnalle kalliimmaksi kuin
palkkatuetun työn järjestäminen. Samaten palkkatuettu työ on työttömän työnhakijan kan-
nalta työvoimapoliittisista toimenpiteistä inhimillisimmästä päästä, kun se takaa työsuh-
teessa tapahtuvan työn ja myöskin työehtosopimuksen mukaisen palkan.

Arvoisa puhemies! Tätä lisätalousarviota on muun muassa valtiovarainministerin toi-
mesta kuvailtu tekniseksi. Päätös osoittaa rahaa työttömyydestä syntyviin kustannuksiin
muttei lainkaan työllisyyden hoitoon ei mielestäni ole tekninen vaan poliittinen linjavalin-
23



Pöytäkirjan asiakohta PTK 27/2015 vp
ta. Poliittinen on myös hallituksen päätös toteuttaa lisäleikkauksia Suomen ilmasto- ja ke-
hitysyhteistyöhön ohjaamalla päästöoikeuksien huutokauppaamisesta saatuja tuloja budje-
tin yleiskatteeksi, ei kehitysyhteistyöhön tai ilmastorahoitukseen, niin kuin vuoden 2013
kehyspäätös olisi hallitukselta edellyttänyt. Tämä lisäleikkaus ilmasto- ja kehitysyhteistyö-
hön saattaa tarkoittaa, että jo tällä hetkellä käynnissä olevia kehitysyhteistyöprojekteja jou-
dutaan lopettamaan ennenaikaisesti ja että Suomi luisuu todella kauas kehitysyhteistyö-
määrärahaosuuden tavoitteesta 0,7 prosenttia bruttokansantulosta. Sen lisäksi se vaikuttaa
negatiivisesti Suomen asemaan joulukuussa pidettävissä ilmastoneuvotteluissa ja saattaa
jopa vaikeuttaa ilmastosopimuksen aikaansaamista.

Arvoisa puhemies! Tämän hallituksen talouspoliittinen linja on kaikkea muuta kuin
työllisyyttä tai yrittäjyyttä edistävä. Hallitus tulee toteuttamaan työttömyyttä lisäävää leik-
kauspolitiikkaa, työttömien asemaa kurjistavia leikkauksia sosiaaliturvaan sekä leikkauk-
sia työllisyysmäärärahoihin. Tämän lisäksi rajut leikkaukset kehitysyhteistyömäärärahoi-
hin kurjistavat kaikista kurjimmassa asemassa olevien elämää.

15.41 Peter Östman kd: Arvoisa rouva puhemies! Asialistalla ja käsittelyssä on hallituk-
sen esitys vuoden 2015 toiseksi lisätalousarvioksi.

Seuratessani äsken käytyä debattia syntyi minulle käsitys, että vasemmistoliitto pitää
Kreikan pääministeri Tsiprasta erinomaisena valtionpäämiehenä. En ole yhtä vakuuttunut
siitä, aika näyttänee. Enkä usko myöskään, että Tsipras pystyy tai haluaa ratkaista Suomen
talousongelmia, puhumattakaan lisätalousarvioasioista.

Kuluvan vuoden varsinaiseen talousarvioon sisältyvät työllisyysmäärärahat on jo suu-
relta osin käytetty, niin kuin on käynyt ilmi monissa puheenvuoroissa. Kristillisdemokraat-
tien mielestä hallituksen olisi antamassaan lisätalousarvioehdotuksessa tullut osoittaa lisää
määrärahoja työllistämiseen ja erityisesti aloittavien yrittäjien tukemiseen työllisyystilan-
teen edelleen heikentyessä ja toimeentulo-ongelmien ja sosiaalisen eriarvoisuuden lisään-
tyessä. Palkkatukimäärärahojen puute vaikuttaa entisestään etenkin vaikeasti työllistettä-
vien ja nuorten asemaan.

Arvoisa rouva puhemies! Suomen vaikea taloustilanne kyetään kääntämään kasvuun
vain yrittäjyyden, työn ja yhteisen tekemisen kautta. Kristillisdemokraattien mielestä työl-
listämistoimenpiteitä tulee tehostaa etenkin nuorten, pitkäaikaistyöttömien ja yksinhuolta-
jien tilanteen helpottamiseksi. Rakenteellisen työttömyyden alentamiseksi on välttämätön-
tä synnyttää työpaikkoja myös niille, joilla on vain vähäinen ammatillinen koulutus tai sitä
ei ole lainkaan.

Tällä hetkellä valtion palkkatukimäärärahojen loppuminen vaikeuttaa yritysten, järjes-
töjen ja kuntien työllistämismahdollisuuksia. Koska myös yritysten starttirahat ovat lopus-
sa, aloittavat yrittäjät joutuvat turvautumaan elämisessään lainarahaan tai mahdollisiin
omiin säästöihin. Tosiasia on, että ellei työllisyysmäärärahoja lisätä välittömästi, uusien
yritysten syntyminen hiljenee ja työttömien työllistämistoimet loppuvat.

Hallituksen tulee kantaa vastuunsa ja ryhtyä pikaisiin toimiin yrittäjyyden edistämiseksi
ja työllisyystilanteen parantamiseksi. Hallitushan on ilmoittanut antavansa eduskunnalle
seuraavan lisätalousarvioesityksen vasta lokakuussa. Tämä on liian myöhään.

Edellä olevan perusteella tulemme huomenna ehdottamaan hyväksyttäväksi lausuman,
jossa eduskunta edellyttää, että hallitus valmistelee työllisyyden hoitoon sekä yrityksen pe-
rustajan starttirahan riittävyyden turvaamiseen koko maassa keskittyvän lisätalousarvio-
esityksen ja antaa sen eduskunnalle heti syysistuntokauden 2015 alussa.
24



Pöytäkirjan asiakohta PTK 27/2015 vp
Lisäksi kannatamme edustaja Nylundin tekemää vastalausetta ilmastorahoituksen oh-
jauksesta kehitysyhteistyöhön.

15.45 Suna Kymäläinen sd:  Arvoisa rouva puhemies! Hallitusohjelmassa pitkäaikais-
työttömien työllistäminen on merkitty painopistealueeksi, mikä on erittäin hyvä tavoite
kirjoitettuna, mutta ennen kaikkea tämä asia tarvitsisi tekoja hyvien tavoitteiden ja kaunii-
den sanojen sijaan. Työttömyys on kasvanut jopa ennakoitua nopeammin viime vuodesta.
Suomessa on tehty paljon töitä rakentaaksemme työllistämis- ja aktivointijärjestelmää, jot-
ta yhteiskunta voisi auttaa työttömyysahdinkoon joutuneita. Jotta rakennettu ja olemassa
oleva järjestelmä toimisi, tarvitaan valtiolta rahoitusta. Nyt on tilanne, että monissa pai-
koin eri puolilla Suomea pitkäaikaistyöttömille varatut määrärahat ovat jo loppumassa.

Järisyttävää on, että hallitus ei ole esittämässä lisätalousarviossa yhtään lisärahaa työt-
tömyystoimiin. Edellisellä hallituskaudella perussuomalaiset ja keskusta olivat huolissaan
työttömyystoimien riittämättömyydestä. Ennen vaaleja kaikki hallituspuolueet olivat
asiasta huolissaan. Nyt kun hallituksella on kaikki avaimet käsissään lisätalousarvion myö-
tä vaikuttaa asiaan tai edes turvata nykyiset mahdollisuudet, näin ei tapahdu. Edellisellä
hallituskaudella näin tapahtui. Meille oli tärkeää, että lisätalousarviolla pystyttiin turvaa-
maan työllistystoimien edellytykset.

Imatran seutukunnalla Etelä-Karjalassa toimii Työn Vuoksi ry, joka ottaa vastaan vuo-
sitasolla yli 500 asiakasta, pitkäaikaistyöttömiä ja kuntouttavaan työtoimintaan osallistu-
via henkilöitä. Työn Vuoksen toiminnan avulla asiakkaat kiinnittyvät työmarkkinoille, ja
toiminnan kulmakivenä on yritysyhteistyö. Verkostoon kuuluu noin sata yritystä. Jo viime
viikolla on tullut tieto, että Kaakkois-Suomen te-toimistolla on pitkäaikaistyöttömien työl-
listämiseen varatut rahat loppumassa.

Tämä on selkeääkin selväsanaisempaa. Nyt on hätä ja tarvitaan lisätoimia, lisää rahaa.
Te säästätte, hallitus, mutta ei tarvita kovinkaan suurta järjen jättiläisyyttä sen ymmärtämi-
seen, että jos työttömyys kasvaa, kasvavat entisestään myös haasteet ylläpitää muita pal-
veluita. 

Hallitus suunnittelee tuovansa seuraavan lisätalousarvion vasta lokakuussa. Kysyn ja
vetoan: eihän näin tapahdu? Hallituksen olisi ehdottomasti pitänyt esittää lisämäärärahaa
jo nyt. Tämän vuoksi on aivan välttämätöntä, että uusi työllistävä lisätalousarvio tulisi jo
heti kesän jälkeen. Tarve on merkittävä, 110 miljoonaa euroa. Arvoisa hallitus, teettehän
näin, kuten SDP, vasemmistoliitto ja vihreät vastalauseessaan esittävät?

15.48 Paavo Arhinmäki vas:  Arvoisa rouva puhemies! Suomen talouden suurin ongel-
ma on työttömyys. Miksi me velkaannumme? Se johtuu siitä, että toisaalta joudumme
maksamaan niin valtavan paljon työttömyyskorvauksia, ja toisaalta työttömyyden myötä
menetämme verotuloja, menetämme valtavan määrän työtunteja. Tämä näkyy itse asiassa
myös tässä hallituksen lisätalousarvioesityksessä. Siinähän esitetään lisää määrärahoja
työttömyyden kustannusten hoitamiseen.

Mutta onko järkevää talouspoliittisesti, onko oikeudenmukaista inhimillisesti se, että
käytämme varoja vain kustannusten hoitoon, ongelman hoitamiseen, emmekä varaa riittä-
viä määrärahoja ja lääkkeitä itse ongelman ratkaisemiseen: työllisyysmäärärahoihin? Tääl-
lä on hyvin selvästi tullut esille punavihreän opposition yhteinen vaatimus siitä, että halli-
tus tuo heti syyskauden alussa lisätalousarvion, jossa lisätään työllisyysmäärärahoja, ja us-
25



Pöytäkirjan asiakohta PTK 27/2015 vp
kon, että tämä viesti on mennyt perille myös hallitukselle — niin kovakorvaisia, niin ta-
louspoliittisesti ja inhimillisesti kovia eivät voi olla edes hallituksen ratkaisut.

Valtiovarainministeri Stubb sanoi omassa puheenvuorossaan vähän ilkikurisuutta ha-
kien, että kriisitietoisuutta on, kun sentään lisämäärärahoja ei oppositio esitä. En tiedä, oli-
ko kysymys ajatusvirheestä vai siitä, että tuore valtiovarainministeri ei vielä tunne budjet-
tiprosesseja — nimittäin punavihreä oppositio olisi esittänyt lisämäärärahoja nyt ja heti,
mikä olisi ollut tarpeen, jos momentti vain olisi ollut auki. Valitettavasti lisätalousarvioon
ei voi esittää lisämäärärahoja momenteille, jotka eivät ole käsittelyssä. Itse asiassa tähän ti-
lanteeseen nähden on käsittämätöntä, että tämä momentti ei ollut hallituksen toimesta auki
ja siihen ei esitetty lisää määrärahoja.

Arvoisa rouva puhemies! Tässä lisätalousarvion lisäksi käytiin keskustelua Kreikan ti-
lanteesta johtuen siitä, että se, mikä on Kreikassa tulevaisuudessa ratkaisu, vaikuttaa suo-
raan kaikkien eurooppalaisten maiden talouteen. Suomessa käydään liian paljon keskuste-
lua, että me ja ne, ikään kuin suomalaiset ja kreikkalaiset olisivat vastakkain. Ja nyt risti
seinälle: olen samaa mieltä edustaja Zyskowiczin kanssa. Hän toi esille saman, minkä itse-
kin olen pyrkinyt tuomaan: on suomalaisten, kaikkien eurooppalaisten etu se, että Kreikka
saa taloutensa kuntoon, saa inhimilliset elämän edellytykset. Silloin keskustelu, joka täällä
pyörii esimerkiksi vakuuksista tai siitä, leikataanko lainoja vai ei, on kuitenkin, ainakin
näistä ensimmäisestä, enemmän aidanseipäistä keskustelua, kun pitäisi koko ongelma rat-
kaista.

Nimittäin jos Kreikka ajetaan hallitsemattomasti ulos eurosta ja se menee maksukyvyt-
tömyyteen, niin se merkitsee sitä, että emme saa takaisin niitä rahoja, joita olemme lainan-
neet suoraan Vanhasen—Kataisen hallituksen aikana, toisaalta niitä, jotka meillä on va-
kuuksina EVM:n kautta. Sen vuoksi pitäisi löytää ratkaisu, jota itse asiassa Kreikan halli-
tus on koko ajan sanonut hakevansa: korruptio kuriin, veronkierto kuriin, jolle edelliset
hallitukset eivät tehneet mitään, kestävä talouskasvu ja työllisyys, jolla maa pystyisi mak-
samaan edes suurimman osan lainoistaan takaisin. Edustaja Huhtasaari täällä käytti pu-
heenvuoron, jossa hän sanoi, että ei saa leikata lainoja, ei saa tehdä mitään myönnytyksiä.
Se on itse asiassa kaikkein kovin ratkaisu myös suomalaisten kannalta: se tarkoittaa sitä,
että Kreikka menee maksukyvyttömyyteen ja me emme saa mitään takaisin. Tietysti voi
huudella, että ei mitään Kreikalle, ei yhtään anteeksi, ei anneta helpotuksia, mutta onko se
hyvä suomalaisten veronmaksajien kannalta? Ei ole.

Ongelmallista tässä Kreikka-kysymyksessä on se, että itse asiassa Kreikka on tehnyt vii-
me vuosien aikana valtavia leikkauksia ja koko ajan talous on mennyt vain huonompaan
suuntaan. Kansainvälinen valuuttarahasto IMF on tämän itse myöntänyt, että liian rajut
leikkaukset olivat virhe. IMF on ollut sovittelevana, mutta mitä tapahtui viime viikolla,
kun Kreikka tuli vastaan aivan uudella esityksellä, jossa oli erittäin merkittäviä toimia?
IMF oli se, joka veti sen päälle raksin, vaikka kansainvälisten lehtitietojen mukaan euro-
ryhmä ja komissio olisivat hyväksyneet esityksen. Eli se elin, jolla ei ole mitään tekemistä
demokraattisesti valittujen päättäjien kanssa, vie mahdollisuuden (Puhemies koputtaa)
Kreikan kasvulta ja nousulta. Ja nyt pitäisi hakea sellaista ratkaisua, joka on hyväksyttävis-
sä Kreikassa ja hyväksyttävissä euromaissa, (Puhemies koputtaa) koska pahinta Suomen-
kin taloudelle ja koko Euroopan taloudelle on se, että ajetaan ulos hallitsemattomasti euro-
alueesta.

Arvoisa puhemies! Viimeisenä asiana sanon sen, että paljon pyöritetään käsitystä siitä,
että kreikkalaiset eivät ymmärrä taloudesta mitään ja heillä ei ole asiantuntevia neuvotteli-
26



Pöytäkirjan asiakohta PTK 27/2015 vp
joita. Kreikan neuvotteluita vetävät Eucleides Tsakalotos, taloustieteen tohtori Oxfordin
yliopistosta, toiminut taloustieteen professorina, ja valtiovarainministeri Gianis Varoufa-
kis, taloustieteen tohtori Essexin yliopistosta, taloustieteen professori. Aika harvalla maal-
la, Suomi mukaan lukien, on näin kovaa talouspoliittista osaamista niissä neuvotteluissa.

15.55 Maria Tolppanen ps: Arvoisa rouva puhemies! Tällä hetkellä Suomen suurin on-
gelma on viennin hiipuminen ja investointien puute. Työttömyys ei ole syy, työttömyys on
seuraus, ja sitä pitäisi myöskin seurauksena käsitellä. Jollemme me saa tähän maahan eu-
roja muista maista, jollemme me saa ruplia, dollareita, kruunuja tai tulevaisuudessa vaik-
kapa drakmoja, tämä maa ei nouse. Tämän maan on saatava valuuttaa muualta tänne.

Täällä on nyt puhuttu hyvin pitkään siitä, kuinka työttömyyttä ei hoideta, kuinka työttö-
myyttä on hoidettu huonosti. Jäljet tässä kyllä johtavat sylttytehtaalle. Täällä on puhuttu
muun muassa palkkatuesta, ja edellinen hallitus teki päätöksen, joka vei palkkatuen niiltä
ihmisiltä, jotka ovat ansiosidonnaisella työttömyyskorvauksella. Siinä kävi jopa niin, että
jos ihmisellä oli palkkatuettu työpaikka ja kun vuosi vaihtui ja uusi laki astui voimaan, niin
se palkkatuki laitettiin poikki ja sanottiin, että tule takaisin sen jälkeen, kun olet ollut 300
päivää työmarkkinatuella, minkä jälkeen osalle ihmisistä kävi niin, että täytyi olla 800 päi-
vää työttömänä ennen kuin palkkatukirahoja voitiin käyttää tai niitä voitiin lisätä eteen-
päin.

Täällä on puhuttu siitä, kuinka meidän pitää pystyä antamaan työttömyyden hoitami-
seen rahaa. Se on oikein. Mutta työttömyyttä ei hoideta tempputyöllistämisellä. Se auttaa
joitakin ihmisiä jossakin vaiheessa. Mutta työttömyys ei poistu sillä, että ollaan puoli vuot-
ta töissä ja puoli vuotta työttömänä ja puoli vuotta töissä ja puoli vuotta työttömänä. Me
tarvitsemme pysyviä työpaikkoja, me tarvitsemme teollisuustyöpaikkoja, me tarvitsemme
investointeja. Edellisen hallituksen aikana tästä maasta katosi liki 150 000 teollista työ-
paikkaa, liki 150 000. Ja nyt sitten sanotaan, että nämä pitää pystyä hoitamaan erilaisilla
avustuksilla. Ei avustuksilla, vaan nämä pitää pystyä hoitamaan siten, että maahan saadaan
investointeja, että maan vienti saadaan vetämään. Se on se kaikkein tärkein asia.

Totta kai ihmisten toimeentulosta täytyy pitää huolta. Mutta siinäkin edelliset hallituk-
set ovat tehneet omat tepposensa. Kun ihminen jää työttömäksi, häntä rangaistaan siitä.
Edellisten hallitusten toimesta ansiosidonnainen työttömyysturva on, kuten varmasti tie-
dätte, noin 60 prosenttia palkasta. Sen jälkeen verotus nousee 20 prosenttiin, vaikka se oli-
si työssä ollessa ollut esimerkiksi 12 prosenttia. Sen lisäksi työtöntä rangaistaan tällä het-
kellä myös sillä, että heti napsahtaa viiden päivän karenssi, kun hän tulee työttömäksi, ja
kun hän sitten vihdoin ja viimein jää sille työmarkkinatuelle, niin tuleepahan uusi karenssi,
että muistaa varmasti, missä on.

Näihin asioihin hallitus on nyt luvannut puuttua. Työllistymisen esteitä on luvattu pois-
taa. Nyt tosiaan haluaisin, että täällä olisi joku hallituksesta, ministereistä, kertomassa näis-
tä asioista. Henkilökohtaisesti pidän erittäin pahana sitä, että valtiovarainministeri ei ole
paikalla nyt. Mutta tämä on henkilökohtainen mielipiteeni.

Talvivaara: Siitä on myös puhuttu tänään paljon, ja sinnehän nytten luvataan hirveän
paljon rahaa. Jos ymmärsin asian oikein, niin nämä rahat, mitä nyt Talvivaaraan on luvat-
tu, on tarkoitus käyttää selvitykseen siitä, voidaanko Talvivaaraa jatkaa vai pitääkö se ajaa
alas. Ihmettelen suuresti. Haluaisin kysyä ministeriltä, onko juuri näin, että tuo selvitys vie
aikaa kaksi vuotta. Eikö sitä voida tehdä nopeammassa ajassa ja käyttää sitten näitä rahoja
joko Talvivaaran alasajamiseen tai sen jatkamiseen, koska kumpikin maksaa? Talvivaaraa
27



Pöytäkirjan asiakohta PTK 27/2015 vp
ei voida noin vain sulkea. Se on niin iso ympäristökatastrofi silloin, että siitä ei selviä ku-
kaan.

Kreikka on meille ongelma. Kuten tiedätte, Kreikka on ollut edellisten hallitusten aika-
na ongelma. Tuottojenvaihtoehtosopimus ei ole hyvä diili meille, ja vaikka Kreikka mak-
saisi meille korkojaan, niin kuin on maksanut, niin kuten tiedätte, arvoisat kollegat, me
olemme palauttaneet ne rahat takaisin Kreikalle sen takia ja sillä perusteella, että emmehän
me nyt voi viedä rahaa sieltä, missä sitä ei oikeastaan ole.

Mutta todellakin odotan mielenkiinnolla tämän hallituksen toimia ja vaikutuksia työttö-
myyteen, investointeihin ja vientiin. Aikaisempien hallitusten toimet ovat ajaneet tämän
maan tähän syöveriin, missä se nyt on. Täältä on nyt vain yksi tie, ja se tie on ylöspäin.

16.00 Simon Elo ps: Arvoisa herra puhemies! Tässä lisätalousarviossa on syytä kiinnittää
huomiota noin 20 miljoonaan euroon, joita tullaan käyttämään turvapaikanhakijoiden vas-
taanottokuluihin. Tämähän liittyy siihen, että viime vuonna Suomeen tuli noin 3 000 tur-
vapaikanhakijaa. Tänä vuonna viimeisimmät ennusteet ovat puhuneet jopa 8 000:sta.
Tämä totta kai laittaa hallituksen pakkorakoon. On väistämättä käytettävä enemmän varo-
ja näiden ihmisten tilanteen hoitamiseen. Todennäköisesti täytyy avata vastaanottokeskuk-
sia, ja tässä lisätalousarviossa todetaan, että käytetään varoja ihmisten palkkaamiseen, jot-
ka hoitavat näitä turvapaikanhakuasioita.

Perussuomalaiset näkevät hyväksi sen, että pistetään varoja siihen, että käsittelyajat ovat
mahdollisimman lyhyitä. Se todennäköisesti säästää varoja. Mutta yhtä lailla on kiinnitet-
tävä huomiota siihen, että ei tapahdu sitä, mikä nähdäkseni on vaarana: esimerkiksi Pun-
kalaitumen kaupunginjohtaja kommentoi tilannetta niin, että kun vastaanottokeskus on
mahdollisesti tulossa Punkalaitumelle, niin se on eräänlainen voitto heille — se tarkoittaa
työpaikkoja, varoja. Tämä heidän näkökulmastaan varmasti pitää paikkansa, mutta näen
vaaraksi sen, että syntyy eräänlainen turvapaikkabisnes, jos näin voi sanoa, jolloin osapuo-
let eivät ajattele sitä, mikä on maan kokonaisetu, vaan mitä kunta tässä voittaa. Tähän olisi
hallituksen syytä kiinnittää huomiota.

Toinen asia, arvoisa puhemies, on se, että Suomen hallituksen pitää pystyä vähentä-
mään Suomen houkuttelevuutta kohdemaana ja puuttua tiukasti niihin porsaanreikiin, mitä
turvapaikanhakujärjestelmään vielä liittyy.

16.02 Katja Taimela sd: Arvoisa herra puhemies! Edustaja Tolppasen arviosta huolimat-
ta uskallan kertoa oman mielipiteeni tästä työllisyyden hoidosta. Eniten nimittäin mietityt-
tää ja ihmetyttää tässä hallituksen toisen lisätalousarvioesityksen kohdalla hallituksen te-
kemä politiikka, tai tekemätön politiikka, maamme työttömiä kohtaan. Työllisyyspanos-
tukset puuttuvat siis tyystin tästä esityksestä. Tilanteessa, jossa työttömiä on satojatuhan-
sia ja pitkäaikaistyöttömyys kasvaa, hallitus tyytyy tilanteeseen ollen satsaamatta senttiä-
kään työllisyysmäärärahoihin.

Haluan myös muistella vanhoja tässä salissa sen verran, että edellinen hallitus satsasi
varsin usein lisäbudjettien yhteydessä juuri työllisyyden hoitoon ja eli sitä kautta siinä ajas-
sa, kun työttömiä tuli maahan koko ajan lisää.

Eri alueilta koko tästä valtakunnasta on tullut viestiä joko rahojen loppumisesta koko-
naan tai jatkojen toteuttamisen mahdottomuudesta ilman lisärahaa. Ihmettelen, eivätkö
nämä viestit ole todellakaan tulleet maamme hallitukselle tai työministerille, saatikka val-
tiovarainvaliokunnan puheenjohtajalle Kallille, koska hän totesi alussa omassa esittelypu-
28



Pöytäkirjan asiakohta PTK 27/2015 vp
heenvuorossaan, että rahat saattavat loppua. Haluan tuoda tiedoksi kollega Kallille, että
esimerkiksi hänen omasta maakunnastaan rahat ovat jo loppuneet. Työttöminä olevia ih-
misiä pitää voida aktivoida paitsi heidän oman elämänlaatunsa vuoksi myös kuntouttavas-
sa ja ennalta ehkäisevässä tarkoituksessa. Mielestäni hallituksen pitäisi myös nämä pointit
tietää.

Itse luotan edelleen siihen, että jossain vaiheessa tulee taas se aika, kun meistä suurinta
osaa tarvitaan työelämässä työkuntoisina, ja tämä ei yksinkertaisesti ole mahdollista tällä
tämmöisellä passivoivalla linjalla, johon nyt ollaan pitkälti menossa. Toivoa sopii, että op-
positio yhteistyössä eri järjestöjen kanssa saa kesäaikaankin sellaisen paineen aikaiseksi,
että syksyllä hallitus ei yksinkertaisesti kehtaa olla toimimatta.

16.04 Elsi Katainen kesk: Arvoisa puhemies! Valtiovarainvaliokunta kiinnittää aivan oi-
kein mietinnössään huomiota työllisyysmäärärahojen riittävyyteen. Toki on ymmärrettä-
vää, että ensin selvitettiin ely-keskuksilta niiden sitomatta olevien määrärahojen määrä, ja
nyt kun valiokuntakäsittelyyn on jo saatu tietoja, ihan faktaa, puuttuvista määrärahoista,
noin 110 miljoonasta eurosta, niin pitää tietysti olla näkymä siitä, miten asia hoidetaan,
mistä saadaan mahdollisesti tuo puuttuva euromäärä, tai sitten vastaavasti, mitä uusia toi-
minnan muotoja kehitetään, jotta työllisyystilanne ei tämän takia huononisi.

Aiheestahan on tullut meille kaikille edustajille valtavasti huolestunutta palautetta, ja
koska työllisyyden lisääminen on niin kantava tavoite nyt tämän hetken politiikassa, niin
perustelut näitten työllisyysmäärärahojen riittävälle tasolle on olemassa. Niillä saadaan
varsin kustannustehokkaasti kuitenkin synnytettyä työpaikkoja pitkäaikaistyöttömille.

Valiokuntakäsittelyssä ja muutenkin julkisuudessa oppositio on kovasti kritisoinut työl-
lisyysmäärärahatilannetta, mutta on kuitenkin hyvä muistaa, että työllisyyspalveluista an-
nettu lainsäädäntö on vastikään astunut voimaan ja valmisteltiin siis jo edellisen hallituk-
sen toimesta. Tämän kokonaisuuden ennakoitiin johtavan tähän hankalaan tilanteeseen. En
siis ollenkaan vähättele sitä tilannetta, mikä nyt on päässyt syntymään, mutta toivoisin, että
työllisyyttä edistävien eri hanketoimijoiden työtä koordinoitaisiin nykyistä tehokkaam-
min. Olisikin syytä pohtia, millä tavalla esimerkiksi Raha-automaattiyhdistyksestä ja Eu-
roopan sosiaalirahastosta rahoitettujen työllisyyspoliittisten hankkeiden kirjoa voitaisiin
järkevöittää, jäntevöittää, koordinoida uudella tavalla ja varmistaa, että kokonaisuus toi-
mii ja myös parantaisi työllisyystilannetta.

16.06 Aila Paloniemi kesk: Arvoisa puhemies! On hyvä jatkaa edustaja Kataisen äskei-
sestä puheenvuorosta. Hanketyöntekijöiden silmin katsottuna me elämme varsin hullussa
maailmassa ja vielä hullummassa Suomessa, näin he sanovat. Meillä on kohta käsissämme
yhteiskuntavastainen pitkäaikaistyöttömien massa, joka ei luota mihinkään. Tämä on ni-
menomaan hanketyössä jo näkyvissä. Työllisyyspalveluista annettu uusi lainsäädäntö ja
palkkatuen myöntämisessä tapahtuneet muutokset linjauksineen ovat vieneet työllistämis-
hankkeilta kaiken ennakoitavuuden ja työkalut, sanovat nämä hanketyöntekijät. Vaikka
tarjolla olisi työkokeilu tai palkkatukipaikka, siihen pääsemisestä on tullut arpapeliä jopa
avoimilla työmarkkinoilla.

Onko työkokeilun aloittaminen mahdollista työllistymissuunnitelman puitteissa? Onko
hakijan osaamisvaje riittävän mittava palkkatuen myöntämiseen? Minkä suuruisena palk-
katuki myönnetään? Päätös on te-toimiston käsissä. Näin työllistämisestä ja siihen liitty-
västä hanketoiminnasta on tullut varsin arvaamatonta arpapeliä, jossa voitot ovat olemat-
29



Pöytäkirjan asiakohta PTK 27/2015 vp
tomia. Välillä vaikuttaa siltä, ettei järjestötyöllistäminen kuulu te-palveluiden kokonaisuu-
teen eikä siellä noudatettuun tulospalkkausjärjestelmään. On aivan selvää, että tässä pelis-
sä kukaan ei voita. Te-toimisto kuormittuu, hanketyöntekijät ja työnantajat tuskastuvat, ja
työnhakija passivoituu entisestään. Kukaan ei voi luottaa kehenkään, ei itseensä eikä toi-
siinsa, ja päätökset viipyvät. Kielteisten päätösten saajat valittavat. Silti, ihan oikeasti, mil-
joonia poltetaan tähän hyödyttömään piirileikkiin.

Toinen asia, josta edelleenkin haluan puhua, ovat nämä kehitysyhteistyöleikkaukset ja
lähinnä tietenkin se, miten me näistä selviäisimme mahdollisimman vähin vaurioin. Kehi-
tysbudjetin leikkaukset taitavat olla ja pysyä, mutta nyt pitäisi todellakin kaikin keinoin et-
siä sisäisiä jaksotuksia. Esimerkiksi ulkoministeriön pääluokan sisällä pitäisi voida katsoa
näitä asioita vielä uudestaan. Ei voi olla oikein, että järjestöt pistetään kantamaan raskain
vastuu leikkauksista ja aivan välittömästi. En jaksa uskoa, että ulkoministeriössäkään on
vielä käännetty kaikkia kiviä tilanteen helpottamiseksi, eikä ole järkevää lopettaa sellaista
toimintaa, joka on kehityspolitiikkamme ruisleipää: naisten, lasten ja vammaisten oikeuk-
sien ajamista, yleisten elinolojen parantamista, rauhan rakentamista ja niin edelleen.

Kirkon ulkomaanapu, esimerkiksi, on maailman ainoa järjestö muutaman YK-järjestön
lisäksi, jonka Eritrea antaa toimia omalla alueellaan. Eritrea on tällä hetkellä yksi niistä
maista, joista lähtee valtavasti pakolaisia Eurooppaan, joten jos me haluamme suitsia pa-
kolaisuutta, meidän ei missään tapauksessa pitäisi sahata omaa oksaamme eli leikata rajus-
ti ja kerralla niiltä järjestöiltä, jotka ovat luoneet sinne, esimerkiksi Eritreaan ja muihin
hauraisiin valtioihin, järjestelmiä, joilla ne voivat auttaa kymmeniä-, kymmeniätuhansia
ihmisiä. Ne jäävät sitten tyhjän päälle, jos tämä asia menee näin heikosti.

Leikkausten jaksotuksen lisäksi, kuten tuossa jo totesin, päästökauppatulojen osoittami-
nen tässä hätätilanteessa muualle kuin ilmastorahoitukseen ja kehitysyhteistyöhön pahen-
taa tietenkin järjestöjen toimintamahdollisuuksia edelleen. Seuraa uusi leikkauskierros ja
uudet supistustarpeet. En pidä tätä missään mielessä järkevänä päätöksenä, ja olen iloinen,
että valtiovarainvaliokunta kirjasi mietintöönsä, että päästökauppatulojen kohdentamista
arvioidaan syksyllä uudestaan. On juuri niin kuin valiokunta toteaa: Suomen on voitava
huolehtia asianmukaisesti jo tehdyistä sitoumuksistaan.

16.10 Tarja Filatov sd: Arvoisa puhemies! Hallitus perustelee tiukkaa leikkauslinjaa ta-
loustilanteella. Kyllä, tilanne on vakava ja säästöjä on tehtävä. Mutta ikävä kyllä nyt uhkaa
käydä niin, että osa näistä hallituksen säästöistä johtaa herkästi jopa tuhlailuun, koska ra-
hankäytössä oleellista on ajoitus. Erityisesti niukan euron aikana rahalle pitää saada mah-
dollisimman hyvää vastinetta. Nyt kehitysyhteistyömäärärahojen ja työllistämismäärära-
hojen kohdalla on riski, että käy täsmälleen päinvastoin. Kehitysyhteistyöhankkeet, varsin-
kin monet järjestöjen hankkeet, saattavat keskeytyä hallitsemattomasti, kun rahoja leika-
taan jo vuoden alusta 40 prosenttia. Portaittainen säästö olisi turvannut hankkeiden halli-
tun alasajon ja tuottanut vähemmän vahinkoa. Lopputulema säästönäkökulmasta olisi voi-
nut olla sama, jopa parempi.

Työvoimapuolella hallitus perustelee työllisyysmäärärahan lisäämättä jättämistä tekni-
sellä budjetilla. Mutta ei tämä lisäbudjetti niin kovin tekniseltä näytä, koska siinä on muun
muassa Talvivaara-päätöksiä ja siinä tehdään irrotusta päästökauppatulojen ja kehitysraho-
jen välillä.

Valtiovarainministeri sanoi, että pitää selvittää työllistämismäärärahojen riittävyys.
Tässä kannattaa kurkistaa sinne ely-toimistoihin, te-toimistoihin, hankkeisiin ja työttö-
30



Pöytäkirjan asiakohta PTK 27/2015 vp
mien omiin puheenvuoroihin. Periaatteessa sitomatonta rahaa on jonkin verran olemassa,
mutta monessa te-toimistossa, monessa palvelukeskuksessa nuo rahat ovat olleet jo pitkän
aikaa loppu. Ja miksi näin? Silloin kun tämä uudistus, johon tässä edustaja Paloniemikin
viittasi, tehtiin, ei voitu ennakoida sitä, miten raha tulee käytetyksi ja minkälaisilla tuki-
summilla. Ja juuri sen vuoksi edellisen eduskunnan valiokunta muun muassa ja kaikki vas-
talauseetkin, kaikkien puolueiden vastalauseet, korostivat sitä, että lisäbudjetilla pitää tur-
vata näiden rahojen riittävyys. Nyt uhkaa käydä niin, että kun tässä lisäbudjetissa ei ole li-
särahoitusta ja jos seuraava lisäbudjetti tulee vasta syksyllä — johon kyllä valtiovarainmi-
nisteri ei edes luvannut rahaa tähän tarkoitukseen — niin niiden kentälle saaminen vie ai-
kansa, ja käytännössä me olemme jo lähellä joulua ennen kuin nuo rahat ovat käytössä, ja
silloin kun niitä äkkiä ja kiireellä käytetään, niin se käyttö ei välttämättä ole tehokkainta.

No, mitä tästä kokonaisuudesta nyt sitten seuraa? Kun työllistämismäärärahat, joita siis
voidaan käyttää starttirahaan, Sanssi-korttiin nuorten työllistämiseksi tai työttömien palk-
katukirahaan, ovat loppu, niin käytännön elävässä elämässä käy niin, että kunnissa turvau-
dutaan yhä enemmän ja enemmän kuntouttavan työtoiminnan käyttämiseen — tuon toi-
menpiteen, joka on siis kuntien vastuulla eikä niinkään työvoimapolitiikkaa ja jota kansan
suussa kutsutaan 9 euron orjatyöksi. Me tiedämme, että nyt jo meillä käytetään sellaisissa
tilanteissa liikaa kuntouttavaa työtoimintaa, kun olisi tarkoituksenmukaisempaa käyttää
palkkatyörahaa. Mielestäni tämä kehitys tästä näkökulmasta on hyvin nurinkurinen. Meil-
lä on rahavelkaa, mutta nyt uhkaa käydä niin, että me kasvatamme sosiaalista velkaa ja li-
säämme sitä rakenteellisen työttömyyden osuutta, joka nyt Suomessa jo kiistatta on liian
korkea.

Sitten haluaisin muutamalla kommentilla kommentoida edustaja Paloniemen puheen-
vuoroa, vaikka hän lähtikin jo pois salista. Tuo lakiuudistus, joka viime vuonna tehtiin, ni-
menomaan selkeytti niitä perusteita, joilla palkkatukea myönnetään. Tähän asti ei ole ollut
selviä perusteita, mutta nyt ne on kirjattu lakiin, ja laki määrittelee sekä palkkatuen keston
että sen prosentuaalisen osuuden palkasta hyvin tiukoin kriteerein. Kyse on siitä, mikä on
henkilön ikä — esimerkiksi nuoria kohdellaan eri lailla, ikääntyvät saavat eri perustein
tuon rahan — mikä on heidän työttömyytensä kesto, onko kyse vammaisesta vai täysin työ-
kykyisestä ihmisestä, ja sen jälkeen tuo prosentuaalinen tukiosuus on kaikille sama. Tähän
asti jos olisimme yrittäneet arvioida sitä, millä perusteella kukakin minkäkin suuruista tu-
kea saa, niin uskallanpa väittää, että kovan luokan ammattilaisetkaan eivät olisi aina voi-
neet ennakoida, mikä tuo lopputulos on. Mutta nyt voi, koska laki on siinä mielessä sel-
keämpi. Mutta se käyttää enemmän rahaa, koska se tukee paremmin palkattuja palkkatyö-
paikkoja suuremmalla osuudella kuin aikaisemmin ja ohjaa siten enemmänkin tarkoituk-
senmukaisiin tukijaksoihin kuin palkan hinnan mukaisiin tukijaksoihin. Tämän vuoksi juu-
ri valiokunta edellisellä eduskuntakaudella korosti sitä, että lisäbudjetilla on seurattava si-
tä, riittävätkö rahat vai ei. Nyt ne eivät riitä, ja on ikävää, että työministeri ei ollut täällä
paikalla, koska uskallanpa sanoa, että hän olisi tämän rahapulan tiennyt paremmin kuin esi-
merkiksi valtiovarainministeri tai muut ministerit, keiden toimialaan tämä ei suoraan liity.

16.16 Timo V. Korhonen kesk: Arvoisa puhemies! Työllisyysmäärärahat ovat puhutta-
neet tavattoman paljon, ja totta vieköön se on ongelma, johon tässä jatkossa on löydettävä
ratkaisu. Ongelmahan on erityisen suuri tietysti koko maassa, mutta Pohjois- ja Itä-Suo-
messa on vielä mitä suurimmassa määrin rakenteellinen työttömyys, joka vaatii ehdotto-
masti toimenpiteitä.
31



Pöytäkirjan asiakohta PTK 27/2015 vp
Mutta, puhemies, tähän Talvivaaraan. Kun työttömyydestä puhutaan, niin Kainuu on
maan pahimpia työttömyysalueita. Täytyy tässäkin yhteydessä kyllä antaa hallitukselle
erittäin suuri kiitos niistä Talvivaara-linjauksista, joita tässä lisätalousarviossa kaiken kaik-
kiaan on nyt tehty. Kuten täällä elinkeinoministeri taisi sanoakin, hallitus sai erittäin ras-
kaan perinnön Talvivaarasta, ja onkin erittäin tärkeää, että nyt tällaiset isot, mahdollisim-
man kestävät toimenpiteet saadaan aikaiseksi mahdollisimman nopeasti. Hallitus on epäi-
lemättä tässä hyvin päättäväinen, ja toivon syvästi, että nyt löytyy sitten sellainen vakaa
kaupallinen toimija näitten eri toimenpiteitten seurauksena, jotta Talvivaaraa päästään vie-
mään eteenpäin ja löydetään kestävä ratkaisu niin työllisyyden, tämän yrityksen, aluetalou-
den kuin vesi- ja ympäristöongelmien osalta.

Kun tiedetään, millä alueella Talvivaara on, niin Talvivaaran ongelmien ratkaisuun löy-
tyvä toimenpide on senkin takia äärettömän tärkeä, että nyt tällä hetkellä jonkunlaisia lisä-
pilviä tuo myös Fennovoiman tilanne. Jos todella syntyy sellainen tilanne, että Fennovoi-
malle ei löydy sellaisia ratkaisuja, joilla Fennovoiman Pohjois-Pohjanmaalle tuleva voi-
mala päästään rakentamaan, niin kyllä tilanne Pohjois-Suomen kannalta on todella vaikea.

16.18 Eeva-Maria Maijala kesk: Arvoisa puhemies! Elämme todella vaikeassa taloudel-
lisessa tilanteessa ja varmasti haluaisimme antaa rahaa kaikennäköisiin hyviin asioihin —
tänäkin päivänä tässä salissa on esitetty jo todella paljon hyviä ja tärkeitä asioita. Mutta
meidän on nyt pakko miettiä tosi tarkasti, mihin me pystymme rahoja antamaan, laitta-
maan, millä me saisimme kaikkein eniten tuloksia aikaiseksi.

Ensimmäinen asia on työpaikat ja työllisyys ja tulojen saaminen, se mistä me saamme
Suomelle jatkossa tuloja, että me pystymme täällä elämään jatkossakin. Itse tunnen parhai-
ten maatalous- ja metsätalouspuolen elikkä biosektorin toiminnot. Olen oikein tyytyväi-
nen siitä, että tässä nyt osattiin laittaa rahoja muutamaan olennaiseen konkreettiseen
asiaan, jotka oli jo pitkälle valmisteltu, elikkä tiedettiin täsmänä, mihin asiaan pystyy lait-
tamaan, että saataisiin tuloksia aikaiseksi.

Erityisesti Kemera-puolen asioissa oli tehty järkeviä muutoksia, päätöksiä sen mukai-
sesti, että saisimme siellä metsäpuolelle, puuenergiapuolelle, työtä ja toimintoja. Puuener-
giapuolen asiat ovat muutenkin asioita, joissa me toivottavasti saamme tällä hallituskau-
della paljon tuloksia aikaiseksi. Itse olisin henkilökohtaisesti odottanut, että tässä vaihees-
sa olisi jo saatu Kemera-tukiasiaan matkaan myöskin vajaatuottoisten metsien tukemis-
asia, jota ei tammikuun päätöksessä saatu vielä aikaiseksi. Mutta toivon, että Kemera-lain-
säädännön muutosprosessi on saatu jo liikkeelle ja saisimme ensi vuoden alusta sitten tä-
män ennen kaikkea Lapin ja Kainuun alueille kohdentuvan vajaatuottoisten metsien
tukemisasian sitten liikkeelle.

Maataloustukipuolen asiat: Onneksi niistä ei tänään ole paljoa keskusteltu, sillä niistä
helposti nakataan, että annetaan tukiaisia sinne. Kyse ei ole mistään ylimääräisistä tukiai-
sista vaan siitä, että pysytään maksamaan tuet ja kuviot, mitä Suomessa on EU-kuvioissa
sitouduttu tekemään ja hoitamaan. Ennen kaikkea on tärkeää, että viljelijöille pystytään
maksamaan tuet ajallaan. Moni maanviljelijä on tänä päivänä erittäin vaikeassa taloudelli-
sessa tilanteessa. Ensi syksynä tulee monella tilalla olemaan hyvin vaikea tilanne. Tämä
meidän pitää tässäkin talossa ymmärtää ja tiedostaa, mikä se on. Kaikki, mitä me pystym-
me tekemään sen eteen, että meillä ei maaseudulle tule lisää ongelmia, meidän on tehtävä;
meidän on tehtävä tämän asian eteen parhaamme. Sen takia on hyvä, että näitä tiettyjä ra-
hoitusasioita oli jo tässä matkassa, että hommat voidaan hoitaa eteenpäin.
32



Pöytäkirjan asiakohta PTK 27/2015 vp
Sitten työllisyysasioihin, mistä on tänä päivänä keskusteltu paljon. Se, ettei tässä vai-
heessa laitettu rahaa työllisyysmäärärahoihin lisää, on oikeastaan vaikea mutta siinä mie-
lessä hyvä asia, että nyt todella mietitään ja valmistellaan, mitä tälle kokonaisuudelle on
tehtävä. Elikkä uskon ja toivon, että työn alla on nyt sitten isompi prosessi, millä tavalla me
saisimme näillä työllistämisasioilla tuloksia aikaiseksi, miten me saisimme työpaikkoja ja
toimintoja, tuloja. Apuja tarvitaan, mutta se, että me vain syydämme rahaa, ei todellakaan
riitä, meillä on oltava oikeat menetelmät ja kunnolliset keinot, miten näitä asioita viedään
eteenpäin.

Sitten tähän Talvivaara-asiaan. Edustaja Korhonen toi tuossa jo esille hyvin näitä asioi-
ta, ja kiitoksia muutenkin näistä Talvivaara-asioista, mitä tässä on. Kyse on isosta asiasta,
todella ongelmallisesta asiasta, mikä meidän on hoidettava. Se on tullut meidän syliin, mei-
dän on otettava siitä vastuu ja hoidettava tämä Talvivaara-asia kuntoon. Aikoinaan ympä-
ristölupa on myönnetty ilmeisesti pikkuisen keposella tavalla, siinä ei ole osattu ottaa huo-
mioon kaikkia niitä asioita, mitä olisi siinä vaiheessa pitänyt ottaa huomioon, mutta kun tä-
hän tilanteeseen on tultu, meidän on tehtävä sen eteen toimenpiteitä.

Ensimmäinen asia on todellakin tehdä toimenpiteet, joilla estetään isommat ympäristö-
vahingot, mitä siellä saattaisi olla tulossa. Mutta samanaikaisesti on todellakin selvitettävä
se, onko tästä mahdollisuus saada kannattavaa toimintaa aikaiseksi. Me emme pysty Tal-
vivaaran tilannetta tuosta noin vain lopettamaan, se on elävä prosessi, joka elää, ja sen
kanssa on mentävä nyt sitten eteenpäin. Uskon ja toivon, että siitä saadaan kannattava ko-
konaisuus vielä aikaiseksi, mutta se on saatava mahdollisimman nopeasti siihen tilantee-
seen, että se olisi myyntikunnossa, me saisimme sen pois valtion käsistä ja ympäristöon-
gelmat saataisiin nyt sitten järkevällä tavalla hoidettua.

Sitten lopuksi vielä totean näistä ympäristöpuolen lupa-asioista. Elikkä tuossa jo aikai-
semmin debattivaiheessa otin esille Soklin kaivosasian. Soklin kaivosasian otin sen takia
esille, koska siinä on tällä hetkellä juuri parhaillaan menossa ympäristölupa-asia ja on
mahdollisesti jo ihan lähikuukausina tulossa ympäristölupapäätös Soklin osalta. Vaikka
varsinaisesti jokainen kaivos käsitellään omana asianaan, niin uskon ja toivon, että Talvi-
vaara on vaikuttanut siihen sillä tavalla, että tässä ympäristöluvassa voidaan luottaa siihen,
että vesistövaikutusasiat on saatu siinä huomioitua sitten oikealla tavalla eikä käy sitten
niin, että yllättäen Kemijokeen lähteekin menemään erinäköisiä aineksia kuin mitä sinne
on tarkoitettu.

16.24 Marisanna Jarva kesk: Arvoisa puhemies! On — ottaakseni kantaa tähän lisäta-
lousarvioon — todella hieno asia, että hallitus kantaa vastuunsa tässä Talvivaara-asiassa ja
tukee sitä, että voidaan kannattavia yritystoimia löytää alueelle ja myös otetaan vastuu
näistä ympäristöasioista, joista on kannettu huolta. Toivottavasti asiat saadaan — ja uskon,
että saadaan — järjestykseen jatkossa.

Mutta sitten toiseen asiaan, mikä tänään on puhuttanut erityisesti, eli näihin työllisyys-
määrärahoihin. Tärkeää on puhua siitä, että ei puhuttaisi pelkästään määrästä elikkä bud-
jetoidusta rahasummasta vaan siitä, miten myönnetään ja miten käytetään näitä työllisyys-
määrärahoja, palkkatukea ja starttirahaa. Ennen kaikkea tässä myöntämisessä on ollut on-
gelmia. Yrityksillä, kunnilla ja järjestöillä on ollut vakavia vaikeuksia käyttää palkkatuki-
määrärahoja, koska niiden ehdot ovat viime hallituskaudella ohjanneet työllistämistä niin,
että työttömyys on pitkittynyt ja etenkin järjestöille asetetut kriteerit ovat tiukentuneet.
Tämä on erityisesti aiheuttanut ongelmia työllistämisessä. On ollut tarpeita työllistää, on
33



Pöytäkirjan asiakohta PTK 27/2015 vp
ollut ihmisiä, jotka olisivat halunneet työllistyä, mutta nämä kriteerit ovat aiheuttaneet vai-
keuksia.

Sitten ennen kaikkea vasta aloittaneiden ja aloittavien yrittäjien osalta starttirahan jatku-
minen on tuonut erityisiä vaikeuksia. Esimerkiksi meidän alueellamme starttirahasta ai-
noan toimeentulonsa saaville nuorille on kerrottu, että sitä voivat saada enää vain uudet
yrittäjät ja kolmen kuukauden ajan. Tämä aiheuttaa ongelmia jo yritystoimintansa aloitta-
neille, jotka ovat tukeutuneet suunnitelmissaan virkamiesten lausumaan siitä, että jatkoa
on mahdollista saada samassa tilanteessa olevien tavoin. Olisikin tärkeää, että nämä yritys-
toimintansa jo aloittaneet voivat saada jatkoa tälle heidän saamallensa starttirahalle, että he
voivat jatkaa sitä toimintaa ja viedä sitä eteenpäin vakaammalle pohjalle ja työllistää itsen-
sä ja muita työntekijöitä. Tätä nimenomaan meidän maamme nyt tarvitsee.

Mutta se, mikä olisi tietysti tärkeintä, on se, että kun raha on tiukilla, niin on tärkeää
miettiä uusia, kustannusneutraaleja tapoja toimia, (Puhemies koputtaa) ja tärkeää on pikai-
sesti miettiä ja mahdollistaa tämä ansiosidonnaisen päivärahan käyttäminen yritystoimin-
nan alussa starttirahanomaisesti. — Kiitos.

16.27 Teuvo Hakkarainen ps:  Arvoisa puhemies! Lisätalousarviossa leikataan tai ote-
taan pois päästökaupasta tulevat rahat, jotka on ohjattu kehitysapuun. Minä ihmettelen,
kun vihervasemmisto täällä ottaa kovasti kantaa tuohon, että tästä leikataan nyt. Eihän täs-
sä leikata kuin Suomen velanottoa.

Yleensä vihervasemmistolla on ollut tämmöinen tapa, että laitetaan suomalaisen yrittä-
jän ja työmiehen taskuun käsi. Sen jätkän taskuun, joka hankkii tätä kakkua, laitetaan käsi
ja jaetaan siitä ympäri maata. Silläkö saadaan talous kuntoon täällä pohjoisessa Suomessa?
Minä olen kyllä ymmärtänyt, että sillä tavalla se ei tule. Ensin pitää saada oma kakku kun-
toon ja sitten kun se on kunnossa, voidaan ruveta jakamaan, eikä toisinpäin.

Tämä vasemmiston tyyli nyt on tietysti tuttu jo sodanjälkeiseltä ajalta, että haukutaan,
räkytetään. Missä on se esimerkki, että se olisi toiminut jossakin? Minä olen ollut siellä ke-
hitysapua katsomassa, mitä siellä on tapahtunut. Sirppitalkoot on laitettu pystyyn, viety
sinne ideologiaa, ja siellä ei ole tavallisen kansan suuhun leipää laitettu, ainoastaan se
ideologia, joka on tuottanut lähinnä nyt erimielisyyksiä ja sotia.

16.28 Ulla Parviainen kesk: Arvoisa puhemies! Me käsittelemme nyt hallituksen esitys-
tä lisätalousarvioksi. Minä ymmärrän hyvin sen tuskan siinä, kun yrittää löytää tasapainon
nyt niukkojen eurojen ja laajojen tarpeiden välillä. Jännityksellä tämän keskustelun ajan
minä olen odottanut sitä, löytyykö tästä esityksestä myönteistä kommentoitavaa. Uudelle
edustajalle tämä asiakirja on mielenkiintoinen kokonaisuus, ja ehkä uutuudenviehätys on
saanut aikaan sen, että olen etsinyt niitäkin kohtia, jotka ovat myönteisiä, enkä vain niitä,
mihin esityksessä ei ole esitetty määrärahoja.

Esityksestä löytyy ainakin pari asiaa, jotka mielestäni kertovat kuluttajien odotettua pa-
remmasta valveutuneisuudesta ja kulutuksen kehittymisestä kestävän kehityksen suuntaan
tai ainakin odotettua parempaan suuntaan. Jäteverotulo on ollut alkuvuodesta ennakoitua
pienempi. 22 miljoonan euron tulonvähennys kertoo minulle kestävämmästä kulutuksesta
ja kierrätyksen lisääntymisestä. Lieneekö tämä minun tulkintani oikea?

Toinen myönteinen asia liittyy biopolttoaineisiin, joita on ollut odotettua suurempi
osuus kulutuksesta. Myös tämä vähentää ennakoitua verotuottoa mutta osoittaa mielestäni
34



Pöytäkirjan asiakohta PTK 27/2015 vp
kuluttajien kestävämmän kehityksen mukaisia valintoja. Näiden valintojen vaikutus tule-
vaisuuteen ei ole mielestäni mitätön.

Arvoisa puhemies! Lieneeköhän tämä kehitys nyt sitten hallituksen syy vai ansio?

16.30 Hannu Hoskonen kesk: Arvoisa herra puhemies! Nyt käsillä oleva hallituksen toi-
nen lisätalousarvioesitys ja siitä tullut valtiovarainvaliokunnan mietintö kaipaavat mieles-
täni muutaman huomion, joista ensimmäisenä kiinnitän huomiota valtion velanottoon.

Tällä hallituksen esityksellä otetaan lisää velkaa valtiolle 56 miljoonaa euroa, ja sitten
tämä tarkoittaa sitä, että tänä vuonna nettolainanotto valtiolle on hieman yli 5 miljardia eu-
roa. Luku sinänsä on kammottavan suuri, ja kun vielä katsoo sitä taustaa vasten, että tämän
vuoden lopussa valtion kokonaisvelka on 100 miljardia euroa, niin ei liene Suomen edus-
kunnassa yhtäkään henkilöä, yhtäkään edustajaa, joka olisi eri mieltä siitä, että tämä ve-
lanotto on saatava loppumaan ja uuden kasvun eteen tulee meidän tehdä töitä niin, että val-
tion omat verotulot, tältä kansakunnalta kerätyt tulot ja tuotot, ovat sitten Suomen valtion
budjetin katteena eikä velanotto.

Tämän takia on tärkeää, että nyt työnsä aloittanut hallitus on tässä asiassa jämäkkä ja pi-
tää linjansa, ja ennen kaikkea, vaikka tässä salissa nyt on käyty keskustelua ja tämän ny-
kyisen hallituksen niskaan on kaadettu lähes kaikki mahdolliset synnit, pitää muistaa, että
tämä hallitus on ollut vasta vähän aikaa, ottanut tehtävät vastaan tilanteessa, joka ei ole
helppo. Mutta ei siihen kuoppaan kyllä itkemään kannata jäädä, nyt on tehtävä töitä.

Toinen asia: Työllisyysmäärärahoista, joista tässä moni opposition edustaja on käyttä-
nyt hyviä puheenvuoroja, tosin varsin kriittisiä, todellakin on puute, ja ely-keskusten arvi-
on mukaan se tarve on noin 110 miljoonaa euroa. Tähän hallitus lupaa palata syyskauden
aikana tarkemmin. Tässä nimenomaan on se tämän hallituksen toiminnan ydinviesti: tulee
tehdä kaikki tarvittava, ja vähän, sanotaan, pientä riskiäkin on pakko ottaa, että pystymme
oman kansantaloutemme rullia saamaan pyörimään paljon nopeammin. Kun nykyisellä
menolla ihmisiä lomautetaan ja tuotanto putoaa, vienti laskee koko ajan, työllisyysluvut
menevät yhä huonompaan suuntaan, niin sillä tiellä ei voi enää jatkaa.

Kolmantena huomiona Talvivaara: Arvoisa puhemies, Talvivaara on yksi tapahtuma
suomalaisen yritystoiminnan joukossa — erittäin murheellista sinänsä, että tuo prosessi ei
ollut hallinnassa. On aivan oikein, että valtiovarainvaliokunta kiinnittää huomiota siihen,
että tarkoitus on nyt, että se tehty aiesopimus, vuonna 2015 maaliskuussa syntynyt sopi-
mus, ehdollinen kauppasopimus, viedään kunnialla loppuun ja saadaan sinne jatkaja, jol-
loin tämä prosessi lähtee liikkeelle ja valtiolle alkaa tulla jo myös verotuloja. Toisenkin
vaihtoehdon, kaivoksen alasajon, pitää olla vaihtoehto, jos ei toimintaan saada jatkoa. Mut-
ta on syytä muistaa, että Suomen valtion tulee kaikki omat toimet tehdä niin, että tässä
maassa on kaivostoimintaa yhä tulevinakin vuosikymmeninä, ja ennen kaikkea niin, että
Suomi itse sijoittaa siihen kaivostoimintaan ja kaikki hyöty jäisi tähän maahan.

Edustaja Timo Korhonen käytti minun mielestäni hyvän puheenvuoron Fennovoiman
puolesta. On nimenomaan niin, että pohjoisessa Suomessa on paljon kasvupotentiaalia liit-
tyen metallin jalostamiseen, koskee Raahen Rautaruukkia, Tornion jaloterästehdasta, Bo-
lidenin kuuluisaa sulattamoa myös siellä saman Pohjanlahden rannalla, ja kaikki nämä tar-
vitsevat pysyvän, hyvän sähköntuotannon. Tämän päivän tilanteessa ei pidä mennä arvioi-
maan, onko sähkö nyt halpaa vai kallista. Halpaahan se on, sitä saa markkinoilta. Jonain
päivänä tämä lama loppuu, ja silloin sähkön hinta aivan varmasti pörssissä lähtee nouse-
maan, mikä tarkoittaa sitä, että oman sähköntuotannon pitää olla kunnossa, olemmehan
35



Pöytäkirjan asiakohta PTK 27/2015 vp
nettosähköntuojia joka tapauksessa. Toivon todella, että Fennovoima lähtisi jaloilleen ja
alkaisi rakentua sinne Hanhikivenniemeen niin, että pohjoisen sekä metalliteollisuus että
tulevat kaivokset saisivat sieltä edullista sähköä toimintansa pyörittämiseen.

Jos me emme pidä huolta raskaasta teollisuudesta tässä maassa, se tarkoittaa, että kaik-
kien pienempienkin pajojen työllistämisvaikutukset jäävät saamatta, koska suuri teolli-
suus aina pitää ympärillään erilaista alihankintaa ja se nimenomaan antaa suomalaisille töi-
tä. Voin olla tässä asiassa kohtuullisen hyvän kokemuksen omaava edustaja, koska Ilo-
mantsiin aikaan syntynyt Pampalon kaivos, vaikka se investointina oli kovin pieni Talvi-
vaaraan verrattuna, investointina on aiheuttanut sen, että työllisyystilanne on parantunut
huomattavasti ja se on luonut monta, monta uutta pientä yritystä sen kaivoksen ympärille.
Tällaisen kehityksen toivoisin tapahtuvan hyvin monessa suomalaisessa kunnassa, koska
se luo aidosti työtä ja ennen kaikkea ihmisille tärkeää toimeentuloa, kunnille ja valtiolle ve-
rotuloa, jota me tarvitsemme tässä kipeässä tilanteessa. Talous ei lähde kasvuun, jos emme
uskalla sijoittaa suomalaiseen työhön ja yritystoimintaan.

16.35 Harry Wallin sd: Arvoisa herra puhemies! Edustaja Hakkarainen ehti täältä lähteä,
mutta hänen näkemyksensä mielestäni on kovin suppea, kun hän oli sitä mieltä, että kehi-
tysapurahat voisi periaatteessa kokonaan lopettaa, että ei niillä ole mitään vaikutusta. Jos
hän tutustuisi Kirkon Ulkomaanavun, Fidan, Naisten Pankin ja monen muun järjestön saa-
miin saavutuksiin, niin niillä on ollut erittäin mittava, hyvä ura työllistäen kehitysmaiden
naisia ja työttömiä.

Maailman köyhimmät ovat tällä hetkellä todella ahdingossa. Siitähän kertovat nämä vii-
meiset tiedot, että eilenkin Välimeren yli pyrki 3 000 pakolaista, jotka otettiin sieltä kumi-
veneistä isompiin ja parempiin laivoihin. Ei tämä tapa toimi, millä lailla ajattelee esimer-
kiksi edustaja Hakkarainen, että kun rahat lopetetaan kokonaan ja huolehditaan omista,
niin tällä lailla me sitten tästä vastuusta selvitään. On ilman muuta selvää, että meidän pi-
tää kantaa kansainvälinen vastuumme, ja siinä mielessä nämä kehitysapurahat ovat tärkei-
tä.

Valtiovarainvaliokunnassa me kuulimme laajan joukon asiantuntijoita nimenomaan
työllistämisen osalta. Tilastokeskuksen viimeisin tilasto, joka julkistettiin tällä viikolla tai
viime viikon lopulla, kertoi, että meillä oli työttömiä toukokuussa 11,8 prosenttia. Me pyy-
simme kirjallisia lausuntoja työvoima- ja elinkeinokeskuksilta eri puolilta Suomea, ja kai-
kista tuli viesti, että työllistämisrahat ovat loppuneet.

Edustaja Hoskoselle toteaisin, että ihan hyvä ja kannatettava puheenvuoro, mutta tässä
on Pohjois-Karjalan te-toimiston vastaus asiantuntijalausuntopyyntöön: Pohjois-Karjalan
te-keskustoimisto arvioi, että työllisyysmäärärahat riittävät maksimissaan 31.8.2015 saak-
ka, ja starttirahat, jotka ovat tärkeitä näitten yritysten käynnistymiseen, loppuvat
31.10.2015. Eli tämä opposition huoli työllisyysmäärärahoista ja esitys hallitukselle siitä,
että mahdollisimman nopeasti alkusyksystä saataisiin lisätalousarvio, ei ole mielestäni ris-
tiriidassa teidän käyttämänne puheenvuoron kanssa. (Puhemies koputtaa) Sen takia oppo-
sitio vetoaa nyt hallitukseen, että ensimmäinen lisätalousarvio tulisi heti syyskuun alku-
puolella.

16.38 Eeva-Maria Maijala kesk: Arvoisa puhemies! Muutamalla sanalla noista kehitys-
yhteistyörahoista. Puolitoista vuotta sitten minulla oli mahdollisuus osallistua kirkon kehi-
tysyhteistyön järjestämälle vaikuttajamatkalle Etiopiaan. Me kävimme siellä muutaman
36



Pöytäkirjan asiakohta PTK 27/2015 vp
kollegan kanssa useammassa kohteessa katsomassa, mihin niitä Suomen rahoja on käytet-
ty. Kirkon ulkomaanapu oli siinä, ja samassa oli näitä valtion myöntämiä kehitysyhteistyö-
rahoja siinä käytetty sitten. Nämä rahat olivat menneet kaikki todellakin tarpeeseen ja hy-
vään kohteeseen, ja niillä oli saatu yleistä kehitystä hyvin paljon aikaiseksi. Erityisesti täs-
sä Naisten pankki -asiassa oli saatu tuloksia, mutta myöskin kielten opiskelussa, köyhem-
män väestön auttamisessa, sairaitten lasten auttamisessa — hyvin monenlaisissa eri toi-
minnoissa. Ne hankkeet olivat todella tarkasti seurattuja, valvottuja, ohjattuja projekteja, ja
kyllä minulle tuli semmoinen asia mieleen, että meillä Suomessakin voisi monen projektin
osalta seurata sitä tarkkuutta, millä tavalla niitä asioita hoidettiin niin, että nämä rahat tuli-
vat varmasti oikealla tavalla käytetyksi.

Se, että nyt joudutaan kuitenkin leikkaamaan myöskin näistä määrärahoista, on ymmär-
rettävää. Koska meidän valtion taloudellinen tilanne on mikä on tällä hetkellä, me joudum-
me leikkaamaan kaikista asioista. Toivottavasti me jatkossa pystymme kuitenkin anta-
maan enempi näihin tarkoituksiin.

Yleiskeskustelu päättyi ja asian käsittely keskeytettiin.
37


