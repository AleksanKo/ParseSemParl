















































DEMBF6C.tmp.xml


Pöytäkirjan asiakohta PTK 49/2019 vp
Pöytäkirjan asiakohta 

PTK 49/2019 vp

Täysistunto

Perjantai 11.10.2019 klo 13.01—16.57

3. Hallituksen esitys eduskunnalle valtion talousarvioksi vuodelle 2020
Hallituksen esitys HE 29/2019 vp

Lähetekeskustelu

Ensimmäinen varapuhemies Tuula Haatainen: Lähetekeskustelua varten esitellään päi-
väjärjestyksen 3. asia. Asia lähetetään valtiovarainvaliokuntaan, jolle muut valiokunnat
voivat antaa työjärjestyksen mukaisesti lausunnon 30 päivän kuluessa siitä, kun esitys on
lähetetty valtiovarainvaliokuntaan. Asian käsittely keskeytettiin 10.10.2019 pidetyssä
täysistunnossa. 

Tämän asian yhteydessä sallitaan keskustelu myös päiväjärjestyksen 4.—25. asiasta.
Nyt keskustelu jatkuu. Menemme suoraan puhujalistaan.

Keskustelu

13.03 Pasi Kivisaari kesk: Arvoisa rouva puhemies! Tällä viikolla on, toden totta, puhut-
tu aamusta iltaan hallituksen budjettiehdotuksesta vuodelle 2020. Budjettiehdotuksesta
vielä muutama huomio.

Kaikilla suomalaisilla ei mene hyvin. On tietoinen valinta, että hallitus korottaa esimer-
kiksi yksinhuoltajien ja monilapsisten perheiden lapsilisiä. Sama asia kohdentuu myös pie-
nimpiin eläkkeisiin, myös veronalennukset kohdistetaan pieni- ja keskituloisille.

Arvoisa rouva puhemies! Budjetti on pitkälti myös kasvatus-, koulutus- ja sivistysbud-
jetti. Tunnen sen maailman hyvin ja kannan iloa siitä, että tämä hallitus näkee lapset, nuo-
ret ja alan työntekijät tulevaisuuden tekijöinä. Suomella on kaikki edellytykset säilyttää ja
vahvistaa sivistysperustaansa. Osaamista, luovuutta, yhteiskunnallista yhteenkuuluvuutta,
tasa-arvoa ja luottamusta ylläpitävien instituutioiden ja politiikkojen merkitys toiminnassa
korostuu. Koulutusta koskevilla toimilla turvataan osaavan työvoiman saatavuus, talouden
uudistuskyky ja ylipäätään koulutustason nosto. Koulutustason nostaminen ja koulutusjär-
jestelmän laadun ja vaikuttavuuden parantaminen edellyttävät uudenlaisia, avoimia ja ko-
keilevia toimintatapoja sekä aktiivista kotimaisen ja kansainvälisen toimintaympäristön
kehityksen seurantaa ja siihen vaikuttamista, juuri niin kuin hallitus budjettiehdotukses-
saan tekee. Myös tki-toimintaympäristöä vahvistetaan.

Yhteiskunnassa... [Hälinää — Puhemies koputtaa]

Ensimmäinen varapuhemies Tuula Haatainen: Anteeksi, edustaja Kivisaari. — Käy-
däänkö nämä henkilökohtaiset keskustelut tuolla käytävällä, niin kuulemme edustajan pu-
hetta.
 Tarkistettu
4.0



Pöytäkirjan asiakohta PTK 49/2019 vp
Kiitoksia, rouva puhemies! — Yhteiskunnassa yhä suurempi osa talouskasvusta syntyy
aineettomista sisällöistä ja niiden tuottamasta lisäarvosta. Väestön osaamistason nostami-
nen ja yhteiskunnallisen yhteenkuuluvuuden ja osallisuuden sekä tasa-arvon vahvistami-
nen edellyttävät hallintoalan toimijoiden yhteistyötä ja hallintorajat ylittävää politiikkaa.
Kestävään kehitykseen ja globaaliin vastuuseen sitoutuminen on välttämätöntä. Yhdenver-
taisuuden tulee olla kaiken toiminnan lähtökohta.

Arvoisa rouva puhemies! Iloitsen suuresti siitä, että hallituksen budjetti kohdistuu hei-
kompiosaisiin, kohdistuu sivistykseen ja kohdistuu tulevaisuuden Suomeen. [Vastauspu-
heenvuoropyyntöjä kokoomuksen ryhmästä]

Ensimmäinen varapuhemies Tuula Haatainen: Mennään puhujalistaan. Meillä on vielä
paljon puheenvuoroja täällä pyydettynä.

13.07 Joonas Könttä kesk: Arvoisa rouva puhemies! Olemme tällä viikolla puhuneet
tuosta keltaisesta kirjasta, joka meille kaikille on jaettu, hallituksen esittelemästä budjetis-
ta vuodelle 2020. Olen varsin tyytyväinen siitä asiallisesta keskustelusta — siinä on toki
myös rönsyjä nähty, mutta pääosin se on ollut asiallista keskustelua. Ennen kaikkea tuo
budjetti vuodelle 2020 on tulevaisuusbudjetti. Nyt on meidän vuoromme.

Näen täällä yleisössä lehtereillä heitä, jotka ovat tämän isänmaan rakentaneet, jotka ovat
antaneet panoksensa tälle isänmaalle ja joista meidän tehtävämme on pitää huolta tänä päi-
vänä ja huomenna. [Timo Heinonen: Pieni lapsi myös!] Näen täällä yleisössä myös paljon
nuoria ja lapsia, ja heidän tulevaisuudestaan meidän niin ikään pitää kantaa huolta, jotta
heillä on mahdollisuus koulutukseen, työhön, jotta heillä on mahdollisuus valita, missä
päin tätä rakasta isänmaatamme he asuvat, jotta heillä sitten aikanaan on mahdollisuus kan-
taa vastuu tästä yhteisestä isänmaastamme. Nyt on meidän vuoromme.

Tämä budjetti luo mahdollisuuksia kasvuun, koulutukseen, työhön ja yritteliäisyyteen
koko Suomessa, kaikkialla Suomessa ja kaikille suomalaisille. Meille keskustassa kaikki
työ ja yrittäjyys on arvokasta, ja sitä me haluamme edistää: työtä ja kasvua, työtä ja yritte-
liäisyyttä, mahdollisuuksia kaikille ihmisille.

Olen erittäin tyytyväinen, että vihdoin panostamme poliisiin ja Puolustusvoimiin. [Arto
Satonen: Ei riittävästi!] Me lisäämme turvallisuutta koko maassa, me lisäämme poliisire-
sursseja, me lisäämme Puolustusvoimien resursseja.

Me investoimme koulutukseen aivan uudella tavalla, kun pääomitamme yliopistoja 40
miljoonalla ja ammattikorkeakouluja 20 miljoonalla eurolla. Tästä haluan kiittää tiede- ja
kulttuuriministeriä.

Olen varsin tyytyväinen myös siitä, että nyt luomme eväitä tuotekehityksiin ja innovaa-
tioihin, jotka luovat sitä uutta kasvua, luovat sitä uutta työtä, jolla me rahoitamme tätä hy-
vinvointivaltiota myös 2030-luvulla.

Me keskustassa olemme aina katsoneet tulevaisuuteen, olemme aina olleet tulevaisuus-
puolue. [Kokoomuksen ryhmästä: Ahaa, uutisia!] Me, toisin kuin oikeistokonservatiivi-
nen oppositio, katsomme tulevaisuuteen ja me elämme tulevaisuudessa emmekä mennei-
syydessä, kuten täällä niin monesti kuulee. [Naurua] Tämä budjetti mahdollistaa myös tu-
levaisuusinvestoinnit, oli kyse sitten liikenneinvestoinneista, teiden perusparannuksista,
raideinvestoinneista tai vaikkapa 4G:stä, 5G:stä ja niin edelleen myös tulevaisuudessa.
[Jussi Halla-aho: Polttoaineiden veronkorotukset!] Tästä syystä me, hyvä oikeistokonser-
2



Pöytäkirjan asiakohta PTK 49/2019 vp
vatiivinen oppositio, olemme tulevaisuuden asialla, emme menneisyyden asialla. [Väli-
huuto perussuomalaisten ryhmästä] 

Arvoisa puhemies! Täytyy sanoa, että kun nyt olen seurannut sitä, miten tämä budjetti
on luotu ja mitä sillä tavoitellaan, eli parempaa huomista, parempaa tulevaisuutta kaikille,
olen erittäin tyytyväinen siitä, että me keskustassa voimme nyt viimein sanoa, että me pa-
nostamme koko Suomeen. [Ben Zyskowicz: Toista se oli Sipilän hallituksessa!] Emme
ajattele pelkästään omaa napaamme ja katso sitä, mikä on hyväksi yhdelle paikkakunnalle,
vaan sitä, mikä on hyväksi koko tälle maalle, kaikille suomalaisille. Minun täytyy kyllä se
sanoa ja myöntää, että meille keskustassa työ ja yrittäjyys on aina ollut arvokasta. [Väli-
huutoja] Oli kysymys sitten pizzan paistamisesta tai kebabin paistamisesta, kaikki työ ja
yrittäjyys on arvokasta — toisin kuin täällä eräälle puolueelle, jonka mielestä tämmöinen
työ on vähemmän arvokasta. Sitä minä en kyllä ymmärrä. [Välihuutoja]

Arvoisa puhemies! Olen kyllä tyytyväinen tulevaisuuslinjaan. Arvoisat lehterillä olevat
ihmiset, kansalaiset, vihdoin panostamme nyt tulevaisuuteen. Varsin tyytyväinen saa olla.
— Kiitoksia. [Välihuutoja oikealta — Antti Lindtman: Ja mölinä todistaa puheen oikeak-
si!]

13.12 Pekka Aittakumpu kesk: Arvoisa puhemies! Arvoisat edustajat, kyllä Sipilän hal-
litusta kelpaa kehua, se on aivan totta. [Ben Zyskowicz: Toisin kuin äsken!] Nyt me jat-
kamme sitä hyvää linjaa, joka viime kaudella aloitettiin: luomme työtä ja toimeentuloa
kaikkialle Suomeen. Tämä hallituksen talousarvio on koko Suomen talousarvio. Se vahvis-
taa asumisen, elämisen ja yrittämisen edellytyksiä kaikkialla maassa.

Arvoisa puhemies! Tätä hallituksen talousarviota on kutsuttu myös pienen ihmisen ta-
lousarvioksi. Voimme olla hyvin iloisia siitä, että hallitus nyt parantaa monin tavoin las-
ten, nuorten ja vanhusten asemaa. Yhteiskuntamme vahvuus mitataan juuri sillä, miten me
huolehdimme heikoimmassa asemassa olevista: niistä, jotka tarvitsevat erityistä tukea ja
apua.

Hallitus tosiaan jatkaa sitä viime kaudella toteutettua linjaa, jossa talouden liikkumava-
raa käytettiin niiden tukemiseen, jotka ovat kaikkein heikoimmassa asemassa. Nyt korote-
taan opintotuen huoltajakorotusta, jonka edellinen hallitus otti käyttöön. Nyt jatketaan pie-
nimpien vanhempainpäivärahojen korotuksia. Nyt myös tehdään sellaisia parannuksia, jot-
ka aiemmin eivät tiukan taloustilanteen vuoksi olleet mahdollisia. Lastemme ja meidän tu-
levaisuutemme kannalta on aivan erinomaista, että nyt korotamme yksinhuoltajien ja mo-
nilapsisten perheiden lapsilisiä ja pienennämme varhaiskasvatuksen ryhmäkokoja. Lapsil-
le tulee taata huoleton ja turvallinen lapsuus. Se on todellinen tulevaisuusinvestointi, kun
me parannamme meidän lasten ja nuorten elämää ja heidän hyvinvointiaan.

Siksikin on aivan erityisen hienoa, että nyt hallitus varmistaa vanhemmille valinnanva-
pauden lastensa hoitomuodon suhteen säilyttämällä kotihoidon tuen. Vanhemmat saavat
valita perheensä ja lapsensa tarpeen mukaan kotihoidon ja päivähoidon välillä. Me ajatte-
lemme, että lapsen etu on tärkein. Perhe saa itse päättää, miten lapset hoidetaan. Tämä
myös tukee meidän työmarkkinoitamme. Onnellisista, hyvinvoivista kodeista voi kasvaa
niitä työteliäitä, ahkeria suomalaisia, jotka aikanaan rakentavat tätä isänmaata.

Arvoisa puhemies! Koulutus ja sivistys on meille keskustalaisille erityisen tärkeää, ja
siksi olemme hyvin tyytyväisiä hallituksen koulutuspoliittisen linjan suuntaan. Nyt me pa-
rannamme opiskelijoiden toimeentuloa myös sillä tavalla, että opintotuki sidotaan indek-
siin. Pidän erittäin tärkeänä sitä, että lasten ja nuorten maksuttomia harrastuksia lisätään
3



Pöytäkirjan asiakohta PTK 49/2019 vp
koulupäivän yhteyteen. Tämä parantaa lasten ja nuorten hyvinvointia. On tärkeää, että tä-
mäkin uudistus toteutetaan sillä tavalla, että se koskee koko maan lapsia.

Arvoisa puhemies! Olemme jo kuulleet sen, että työllisyyden nostosta riippuu kaikki. Se
on aivan totta, ja me keskustassa olemme sitoutuneet siihen, niin että olemme valmiit kään-
tämään kaikki kivet sen eteen, jotta saamme työtä koko maahan. Pidän erityisen tärkeänä
sitä, että kannustamme ihmisiä työhön. Meidän on luotava työtä arvostavaa asennetta.
Kaikki työ on tärkeää ja arvokasta. Vain työn kautta turvaamme hyvinvointivaltion jatku-
vuuden. [Ben Zyskowicz: Hyvin sanottu!]

Arvoisa puhemies! Arvot ovat kaiken päätöksenteon pohja. Tämä talousarvio antaa ar-
von jokaiselle suomalaiselle: ahkeralle suomalaiselle, työteliäälle suomalaiselle, mutta
myös niille, jotka eivät jostain syystä kykene työhön vaan ovat toisten armeliaisuuden ja
avun varassa. Tämä talousarvio on toden totta pienen ihmisen talousarvio. [Vastauspu-
heenvuoropyyntöjä kokoomuksen ryhmästä]

Ensimmäinen varapuhemies Tuula Haatainen:  Seuraava puheenvuoro listalta: edusta-
ja Laukkanen.

13.16 Antero Laukkanen kd: Arvoisa rouva puhemies! Nyt muutama poiminta täältä ta-
lousarviosta ja viikon keskustelusta. Talousarviossa on paljon hyviä asioita, mutta luette-
len tässä nyt niitä epäkohtia, jotka ovat jääneet huomaamatta.

Ensinnäkin: Suomalaiset autoilijat ovat raskaasti yliverotettuja. Heiltä kerätään vuosit-
tain lähes 9 miljardia [Timo Heinonen: Kyllä, ja kevytautotkin viedään pois!] ja annetaan
takaisin 1,5 miljardia. Polttoaineen veronkorotus tässä tilanteessa on täysin kohtuutonta.
Se on väärin, se on epäoikeudenmukaista rahan keräämistä. [Perussuomalaisten ryhmästä:
Oikein!] Ruotsi kerää rahaa noin 10,5 miljardia ja palauttaa tienhoitoon tästä puolet. Meil-
lä olisi opittavaa.

Toinen asia: Toisin kuin täällä on annettu ymmärtää, että tämä budjetti vähentää köy-
hyyttä ja vähentää köyhiä jopa 18 000 henkilöllä, [Maria Guzenina: Se on fakta, se vähen-
tää!] niin suomalaisten sosiaalijärjestöjen laskelmien mukaan tämä talousarvio ei tuo eu-
roakaan ylimääräistä köyhille. Tästä asiasta järjestetään marraskuussa eduskunnassa Edus-
kunnan köyhyysryhmän toimesta seminaari, jossa kaikki luvut ovat kaikkien kansanedus-
tajien nähtävillä. Tämä budjetti ei anna euroakaan suomalaisiin leipäjonoihin. Minä ja
edustajat Arhinmäki, Zyskowicz ja pääministeri Rinne olemme kaikki olleet yhdessä Heik-
ki Hurstin itsenäisyyspäivän linnanjuhlissa ja hänen jouluaattona järjestämässään vähäva-
raisten joulujuhlassa. Siellä olemme olleet ja yhdessä tuumin ääni väristen luvanneet, että
heidän asiansa hoidetaan. Minä tunnustan: minun uskoni oli suuri tähän hallitukseen tässä
mielessä. Nyt minun uskoni horjuu. Hyvä hallitus, hyvä pääministeri Rinne, auttakaa mi-
nua epäuskossani. Ei ole tässä talousarviokirjassa riviäkään siitä, että näiden vähävaraisia
auttavien yhdistysten asemaa millään tavalla muutettaisiin. Jälleen joudumme käänty-
mään näiden niin sanottujen joulurahojen puoleen. Toivon, että tämän vaalikauden aikana
tämä korjataan.

Kolmas asia: Koulutuksen tasa-arvo ei toteudu. Täällä eilen ministerit yhdessä kertoivat
meille, kuinka koulutuksen tasa-arvo ja yhdenvertaisuus on tämän hallituksen keskeisiä
teemoja. Kuitenkaan tässä talousarviossa ei ole korjattu epäkohtaa, joka liittyy kotikunta-
korvaukseen, niin että kaikki suomalaiset koulutuksen järjestäjät saisivat jokaisesta oppi-
laasta yhdenvertaisen korvauksen. Nyt nämä yksityiskouluja ylläpitävät opetuksen järjes-
4



Pöytäkirjan asiakohta PTK 49/2019 vp
täjät, joita on reilu sata, saavat 94 prosenttia, kunnan koulut 100 prosenttia. Viime kaudella
sivistysvaliokunta edellytti, että tämä asia korjataan. Ei ole korjattu. 400 miljoonaa tulee li-
särahaa, mutta ei löytynyt sitä 10:tä miljoonaa, joka olisi ollut oikein kaikkia näitä oppilai-
ta ja opettajia kohtaan.

Viimeisenä asiana paikallinen sopiminen. Se on jäänyt tässä pelkäksi kirjaukseksi eikä
ole mitään konkreettista sen eteen. Hyvät kansanedustajat, hyvä hallitus, suomalainen yrit-
täjä ei ole pyytänyt meiltä rahaa, se on vain pyytänyt, että saisi päättää omista asioistaan.
Niin, kuulitteko? [Arto Satonen: Aika hyvin sanottu!] Se on vain pyytänyt, että saisi päät-
tää omista asioitaan, miten yritystään hoitaa, keitä palkkaa, enkä voi kuvitella, että yksi-
kään yrittäjä tässä maassa haluaisi maksaa hyvälle työntekijälle huonoa palkkaa.

Hyvät kansanedustajat! Arvoisa puhemies! Tässä elämää arjesta: Salli päätti olla ahkera
suomalainen ja mennä töihin. Hän oli yksinhuoltaja, sai osa-aikaisesta työstä noin 1 200
euroa kuussa — kaikki tuet romahtivat ja nettotulot puolittuivat. Nyt hän itkee kotona ja
manaa tätä yhteiskuntaa, vannoo, ettei enää mene töihin koko loppuelämänsä aikana: ”Nyt
sitten menen leipäjonoon hakemaan lapselle ruokaa. Mahtavaa.” Ihmettelen, jos tämä ker-
tomus ei pysäytä meitä ja saa meitä tekemään kaikkea työtä sen eteen, että nämä tuloloukut
poistetaan ja ihmiset, jotka haluavat olla ahkeria, saavat siitä työstänsä sellaisen rahan, että
sillä tulee toimeen.

Arvoisa rouva puhemies! Meillä on paljon tehtävää, ja niin kuin on tapana sanoa, yhdes-
sä olemme enemmän. Uskon, että vaikka meillä on eri hallituksilla erilaisia painotuksia,
näihin suomalaisiin keskeisiiin kipupisteisiin, jotka veisivät koko yhteiskuntaa eteenpäin,
[Puhemies koputtaa] meidän 200 edustajan tulisi kyetä yhdessä sitoutumaan. — Kiitoksia
ja hyvää viikonloppua! [Perussuomalaisten ryhmästä: Kiitos samoin!]

13.22 Arto Satonen kok: Arvoisa rouva puhemies! Aluksi en malta olla sen vertaa kom-
mentoimatta keskustalaisten puheenvuoroja, erityisesti edustaja Köntän puheenvuoroa,
että se todisti mielestäni sen vanhan sanonnan, että kun sanottava vähenee, niin retoriikka
kovenee.

Mutta asiallisesti ottaen, tähän budjettiin mennäkseni, on tietysti niin, että tässä budje-
tissa on, kuten on aiemminkin sanottu, monia hyviäkin asioita. Siinä on monia sellaisia lii-
kennehankkeita, esimerkiksi valtatiet 3, 9 ja 12, joita on pitkään ajettu. Siellä on koulutuk-
seen panostuksia, on perustienpitoon ja moniin muihinkin, sinänsä tarpeisiin, on myöskin
nämä pienemmät eläkkeet — varmasti tulevat ihan tarpeeseen ne rahat, jotka sinne on koh-
distettu. Toki on tietysti niin, että joiltain osin jäädään myös vajaaksi. Ihmettelen kyllä, että
kun ei tässä hallituksessa juuri ole budjettirajoitetta ollut, niin minkä takia poliisien määrää
ei ole nostettu siihen 7 850:een, joka oli sovittu kaikkien puolueiden kesken ennen vaaleja.
Mutta isossa kuvassa ne panostukset ovat pääosin oikein kohdistettuja.

Mutta sitten kun tullaan siihen, millä nämä rahoitetaan, niin siinä on se ydinkysymys,
minkä takia kokoomus ei ole tässä hallituksessa mukana. Ei voi olla niin, että rahoittami-
nen perustuu velkaan ja siihen, että on täysin epärealistisia työllisyysodotuksia. Kävin läpi
hyvin tarkkaan esimerkiksi tämän palkkatukiasian, jota tässä pidetään keskeisenä keinona.
Niillä panostuksilla, joita hallitus on nyt suunnitellut palkkatukeen — kun se yhdistetään
esimerkiksi Etlan antamiin tutkimustuloksiin siitä, mikä on palkkatuen vaikuttavuus —
parhaimmillaankin päästäisiin tämän vaalikauden aikana korkeintaan 3 000 työpaikkaan,
ja se 3 000 on 5 prosenttia siitä 60 000:sta, johon pitäisi päästä. Sen lisäksi niissä 25 toi-
messa, jotka on jo työministeri Harakan toimesta julkaistu, ainoastaan työeläkeputken ikä-
5



Pöytäkirjan asiakohta PTK 49/2019 vp
rajan nosto vuodella on ainoa, jolla voidaan laskea jonkinlaisia työllisyysvaikutuksia ole-
van.

Eli tämä budjetti on tyhjän päällä, ja se on tyhjän päällä siinä tilanteessa, jossa maail-
malla on hyvin paljon uhkia Suomen taloudelle. Jo tässä kuussa saattaa toteutua sopimuk-
seton brexit. On kauppasodan uhka, ja oikeastaan se on käynnissä Yhdysvaltojen ja Kiinan
välillä, mikä väistämättä vaikuttaa Suomeen pidemmällä aikavälillä. USA:n ja Euroopan
välillä on myös riski tullien nostamisesta, mikä vaikuttaa Suomeen. Venäjän talous ei juu-
rikaan kasva ja niin poispäin. Eli meidän koko toimintaympäristömme on haasteellisessa
tilanteessa — puhumattakaan siitä, mitä Lähi-idässä nyt tapahtuu ja miten se voi vaikuttaa.

Tässä ympäristössä — kun siihen vielä lisätään se, että syntyvyys on erittäin alhaalla ja
tulevat ikäluokat ovat selvästi pienempiä kuin nykyiset — on kyllä vastuutonta siirtää vel-
kaa lasten ja lastenlasten maksettavaksi. Kyllä se on tässä tilanteessa ihan kohtuutonta, eli
kyllä hallituksen pitäisi tämä asia nyt katsoa. Ja toivon, että hallitus pystyy vaikuttamaan
ainakin siihen, että tämä työmarkkinasyksy ei johda siihen, että tässä vaikeassa tilanteessa,
jossa olemme, jossa on hyvin todennäköistä, kuten on ennustettu, että talouskasvu tulee
hiipumaan — mahdollisesti jopa ollaan lähellä nollaa, jos tämä sopimukseton brexit toteu-
tuu — ei nyt ainakaan työmarkkinoilla pilattaisi meidän kansainvälistä kilpailukykyä, kos-
ka 40 prosenttia siitä kaikesta rahasta, joka suomalaisten hyvinvointiin käytetään ja bud-
jettiin sisältyy, rahoitetaan vientituloilla.

Eli on erittäin tärkeää, että Suomen kilpailukyvystä pidetään huolta eikä lähdetä nyt pi-
laamaan tältäkään osalta Sipilän hallituksen perintöä, koska kaikki se hyvä, joka tässä bud-
jetissa nyt kansalle annetaan, perustuu siihen, että viime vaalikaudella hallitus kykeni nos-
tamaan Suomen taloudellisesta suosta. Muistan sen, että olimme aivan lähellä, kun se
10 miljardin tasapainotus tehtiin, sitä, että Euroopan unioni olisi jo puuttunut siihen, miten
Suomessa taloutta hoidetaan. Sieltä tultiin lähes nollatasolle, ja nyt lähdetään vajoamaan
uudelleen. Se on kyllä väärä suunta siinä tilanteessa, koska mitään helppoja vuosia ei ole
edessä.

Tämä on se keskeinen sanomani, ei se, että sinänsä ne panostukset olisivat olleet vääriin
kohteisiin. Iso kuva on tässä hukassa. [Jari Myllykoski: Olisiko tarvinnut nytkin leikata
lapsilta?]

13.27 Mauri Peltokangas ps: Arvoisa rouva puhemies! Täällä on nyt muutama päivä
käyty läpi valtion talousarvioksi nimettyä kasaa paperia. Keskustelu on äitynyt välillä kii-
vaaksikin, varsinkin punavihreän ilmastohallituksen apupuolueen keskustan taholta. Te
olette etunenässä toitottamassa, että maailma muuttuu ja meidän on muututtava mukana,
mutta siitä huolimatta ette hyväksy politiikan muuttuvia tilanteita ja muutoksen mukanaan
tuomia uusia kannanottoja ja ajatuksia muilta kuin hallituspuolueilta ja teiltä itseltänne.
No, onhan ovella kuntavaalit, ja keskusta rämpii kannatuksensa valossa täydessä yön pi-
meydessä.

Itse hallituksen laatima talousarvio aiheuttaa kylmiä väreitä. Lisäpanostukset, joita ri-
pottelette murusina sinne tänne kuvitellen, että niillä Suomen talous saadaan nousuun, ovat
silmänlumetta ja äänestäjienne sumutusta. Teidän katseenne ei ole Suomessa eikä suoma-
laisten ihmisten hyvinvoinnissa vaan kolmansissa maissa ja jossain avaruudessa — koko-
naisen miljardin verran kehitysyhteistyössä. Kuvittelette vieläkin näiden vuosikymmenten
jälkeen, että kehitysavulla olisi jotain merkitystä ja se estäisi ne massiiviset siirtolaisvyö-
ryt kolmansista maista Eurooppaan ja Suomeen, [Kimmo Kiljunen: Sillä on valtavan suuri
6



Pöytäkirjan asiakohta PTK 49/2019 vp
merkitys!] jotka jo ovella kolkuttelevat. Näiden vuosikymmenten aikana, mitä Suomi on
dumpannut rahaa esimerkiksi juuri Afrikkaan, ei olla saatu mitään muuta aikaiseksi kuin li-
sääntyviä konflikteja, heimosotia ja kansojen kurjistamista. [Kimmo Kiljunen: Päinvas-
toin, lapsikuolleisuus on puolittunut maailmassa!] Te toimitte täysin vastuuttomasti niin
omaa kansaanne kuin Afrikan kansoja kohtaan tällä toiminnalla.

Arvoisa puhemies! En kertakaikkisesti voi käsittää, että meillä on sisäministerinä tällä
hetkellä henkilö — 11,5 prosentin puolueesta — jolla ei keihäänkärkenä ole sisäministeri-
ölle kuuluvia hallinnollisia aloja, vaan puhtaasti pelataan federalistien, ilmastorahastajien
ja kolmansien maiden pussiin suomalaisten jäädessä toisarvoiseksi, välttämättömäksi mie-
lipahaksi, kun horisontissa siintää kokonaisen maapallon pelastaminen. Ei ihme, että tar-
vitsette armeijan verran avustajia. Suomi on kokoaan suurempi — kyllä, todellakin, mitä
tulee rahan jakamiseen oman maan rajojen ulkopuolelle. Te tällä talousarviollanne ajatte
suomalaisen työn ja yrittämisen suoraan Kiinaan ja pompitte ilosta, kun nyt jo olematon
hiilijalanjälkemme lakkaa kokonaan olemasta. [Ville Vähämäki: Niin hyvä puhe, että tä-
hän voisi lopettaa!] Te tavoittelette kuuta taivaalta ja mahdollistatte muiden maiden talous-
kasvua mutta ette oman maanne. Tätä ihmettelen suuresti niiden kaikkien muiden suoma-
laisten tavoin, joilla järki ja käsitys asioista vielä onneksi on.

Koko budjetti on täynnä ilmastohysteriaa, eikä siltä säästy mikään hallinnonala — ei mi-
kään. Teidän mielestänne on parempi verottaa sadoilla miljoonilla autoilua ja yrittämistä
kotimaassa ja tuoda elintarvikkeet merten takaa fossiilisia polttoaineita käyttävillä laivoil-
la ja lentokoneilla. Tuossa vankassa ilmastokiimassa ette tajua, että suomalainen lähiruo-
katuotanto on sitä parasta ilmastotekoa, mitä olemassa on ja tulee koskaan olemaan. Koti-
maisuus takaa myös ruoan turvallisuuden ja puhtauden, mutta teille se ei kelpaa. On saata-
va ajettua maatalous vasaran alle, koska trendinä tänään on ilmastohysteria. Hävetkää, jos
osaatte.

Rahasta ja momenteista en sano mitään tämän enempää, ne on jo moneen kertaan tässä
salissa läpikäyty, ja mitään järkeä ei budjetin määrärahoihin ole puhumalla saatu lopputu-
lokseksi aikaan — pelkkää sanahelinää ja hyveposeeraamista murujen jakamiselle, jolla ei
edelleenkään tule olemaan mitään vaikutusta Suomen talouden tai turvallisuuden nou-
suun. Asia on kiistämätön.

Tämä sali, kuten koko yhteiskuntamme, on jakautunut kahtia, ja teidän mielestänne,
hyvä hallitus, me perussuomalaiset äänestäjinemme edustamme sitä kansanosaa, jolle tasa-
arvo, yhdenvertaisuus tai sananvapaus ei kuulu. Te olette yksipuolisesti määrittäneet ne ar-
vot, jotka tässä yhteiskunnassa ovat ainoat hyväksytyt, ettekä suvaitse suuressa yltiösuvait-
sevaisuudessanne muunlaisia mielipiteitä. Kun teiltä loppuvat argumentit, kuittaatte väit-
telyn arvokortilla. Te olette tämän kahtiajakautumisen itse aiheuttaneet ja nyt olette ih-
meissänne — syytätte populismista — kun kansa ei nöyrrykään riittävästi poliittisen eliitin
ja siinä sivussa rahaa tahkoavien iilimatojen tahtoon.

Suomen kansa näyttää joka kuukausi, mitä mieltä se on hallituksen politiikasta, mutta te
ylemmyydentunnossanne ette siitä välitä. Raha ja valta sokaisee. Teillä on aikaa tasan sen
verran kuin kansa teille sitä antaa — ja onneksi näyttää siltä, että sietokyvyn raja on tulossa
vastaan — ja kun se ärähtää, on teidän sosialistipolitiikkaanne aika toivottavasti ohi.

Koska taloutemme on tällä talousarviolla edettäessä tämän hallituskauden loputtua mil-
jardeja miinuksella, valtion omaisuus myyty ja surutta otettu velkaa enempi kuin laki sal-
lii, en näe tämän talousarvioesityksen loppusijoituspaikaksi mitään muuta kuin että se on
7



Pöytäkirjan asiakohta PTK 49/2019 vp
syöttöpaperina suomalaisella puulla lämmitettävässä takassa ja saunan puukiukaasssa. —
Kiitos. [Sosiaalidemokraattien ryhmästä: Retorisesti vaikuttava puhe!]

Ensimmäinen varapuhemies Tuula Haatainen: Tämän asian käsittely keskeytetään suu-
ren valiokunnan kokouksen vuoksi. Täysistunto keskeytetään, ja sitä jatketaan kello 15
suuren valiokunnan kokouksen päätyttyä.

Keskustelu keskeytettiin kello 13.33.

————

Keskustelua jatkettiin kello 15.01.

Toinen varapuhemies Juho Eerola: Nyt jatketaan tänään aiemmin keskeytettyä istuntoa.
Mennään puhujalistaan.

15.01 Kimmo Kiljunen sd: Arvoisa puhemies! Ihan ensimmäiseksi, ennen kuin menen
tähän varsinaiseen tekstiin, eduskunnan työjärjestyksen osalta haluaisin kyllä huomauttaa
— ja toivon, että puhemiesneuvosto ottaa tämän vakavasti — että meillä on suuren valio-
kunnan kokous, joka vieläkin jatkuu siellä, ja että näitä valiokuntakokouksia ei pitäisi olla
samaan aikaan kuin on täysistunto. Vaikka se suuren valiokunnan kokous olisi pantu poik-
ki äsken, joka tapauksessa tämä edustaja, joka on siis suuren valiokunnan demariryhmän
vetäjä, joutui lähtemään kesken siitä kokouksesta pois, jotta ei menetä toiseen kertaan tä-
nään tätä paalupaikkaa puhujan kohdalla — tänään juuri vastaavanlainen tilanne oli kello
13. Ehdottaisin sitä, että vastaisuudessa, kun täysistunto loppuu 13.30, suuren valiokunnan
kokousta ei aloiteta 13.30, koska täältä ei yksinkertaisesti voi lentää saman tien sinne.
Meille tulee turhaan myöhästymismerkintä siitä. Eli siinä olisi 5 minuutin väli, niin kuin
nytkin olisi toivottavaa, että olisi 5 minuutin väli, jolloin olisin voinut istua rauhassa lop-
puun. Tärkeästä brexit-teemasta keskusteltiin suuressa valiokunnassa, ja jouduin jättä-
mään sen kesken ja tulemaan tänne, jotten menetä puheenvuoropaikkaa. Toivon, että tämä
otetaan jatkossa huomioon. Se näkyy myöskin tässä salitilanteessa, että ihmisiä on tänne
tulossa, koska kokoukset ovat tuolla vielä kesken.

Arvoisa puhemies! Sitten itse tähän teemaan. — Anteeksi, että jouduin tuon tässä tote-
amaan, mutta halusin tuoda puhemiesneuvostolle tämän viestin siitä, miten täällä kannat-
taisi menetellä. — Me olemme nyt tavallaan budjetin lähetekeskustelun loppusuoralla, ja
tässä suhteessa eduskunta on käynyt vilkasta keskustelua koko viikon ajan. Täällä on ollut
lennokkaita puheenvuoroja ja paljon draamaakin salissa, ja se kertoo, että eduskunta on
elävä, keskusteleva elin — on tuotu esille sekä opposition puolelta kritiikkiä tätä budjetti-
esitystä kohtaan että hallituspuolueiden edustajien puolelta myönteisiä huomioita. On to-
dettu itse asiassa monesta suusta, että sisällöllisesti sekä hallitusohjelma että itse tämä bud-
jettiesitys myöskin opposition mielestä ovat monin kohdin hyvinkin painavia, oikeaan
suuntaan meneviä. Se, mitä kritiikkiä eniten kuulemme, on se, että riittävätkö rahat, missä
rahat, löytyykö perusteita tehdä näinkin edistyksellinen budjetti. Sehän tämän budjetin si-
sältö on. Täällähän on paljon, niin kuin puheenvuoroissa olemme kuulleet, isoja, hienoja
avauksia, uusia kulmia, millä suomalaista yhteiskuntaa lähdetään viemään eteenpäin. Siel-
lä on keskustelua pitkälti käyty vanhustenhoivasta, siitä, että lakiin saatetaan tämä kiintiö
8



Pöytäkirjan asiakohta PTK 49/2019 vp
eli 0,7:n hoitajamitoitus tulee määriteltäväksi lakisääteisesti, koulutukseen panostetaan
vahvasti, varhaiskasvatukseen tulee voimavaroja.

Itse olen tuonut jo aikaisemmin monessa yhteydessä esille sen, että 25 vuotta jos ottaa
vuosisataa taaksepäin, niin ikäihmiset, yli 65-vuotiaat eläkeläiset, ovat olleet se väestöryh-
mä, joka on kaikkein eniten joutunut leikkausten kohteeksi suomalaisessa yhteiskunnassa.
Kaikki hallitukset viimeisen neljännesvuosisadan aikana ovat leikanneet ja tavallaan hei-
kentäneet ikäihmisten elinolosuhteita. Ongelma ikäihmisillä on kaiken lisäksi se, että joh-
tuen tästä taitetusta indeksistä työeläkejärjestelmässä he ovat ainoa tulonsaajaryhmä Suo-
messa, joka lakisääteisesti köyhtyy. Eli mitä vanhemmaksi ihminen tulee, sen pienituloi-
sempi hän suhteessa on. Nyt meillä on ensimmäisen kerran — neljännesvuosisataan ensim-
mäisen kerran — hallitus, jonka ohjelma on selkeästi ikäihmisille myönteinen. Tässä on
konkreettisia, isoja tavoitteita, ei ainoastaan vanhusasiainvaltuutettu, ei ainoastaan hoitaja-
mitoitus, ei ainoastaan kotihoitoon panostukset, ei ainoastaan ensimmäiset askeleet siinä
kuuluisassa vappusatasessa, jossa on lähtökohtana nimenomaan kaikkein pienituloisimpia
eläkkeensaajia tukea, siellä on kohdennettuja hyvinvointitarkastuksia, jotka luovat senio-
rineuvolalle itua. Monella tavalla tässä tullaan ikäihmisiä vastaan. Se on hieno, hieno, hie-
no ohjelma.

Mutta, arvoisa puhemies, ehkä tämän hallituksen laatiman budjettiesityksen suurin
juonne ei ole näissä uudistuksissa, joita tehdään, vaan siinä hengessä, millä tätä on raken-
nettu. Meillä on paradigmanmuutos tapahtunut julkisen talouden osalta Suomessa. Kun
linja viimeisten vuosikymmenten aikana on ollut leikkausten ja säästöjen kautta, budjetti-
kurin kautta eteneminen, nyt on ensimmäistä kertaa hallitus, joka kääntää suunnan toiseen.
Me lähdemme elvytyksen kautta liikenteeseen, me lähdemme siitä liikenteeseen, että jul-
kista sektoria käytetään hyväksi ihmisten hyvinvoinnin kohentamiseksi, eikä niinpäin, että
talous tulee ratkaisevan tärkeäksi tässä. Ja tämä on tässä se suuri paradigmanmuutos, joka
meillä on talouspolitiikassa tapahtunut, jossa Suomi näyttää itse asiassa koko Euroopalle
mallia, mallia siitä, miten voidaan julkista taloutta käyttää hyväksi niin, että raha ei ole se
tärkein tavoite. Talous on väline, ei päämäärä sinänsä, ja tässä suhteessa tämä Rinteen hal-
lituksen ohjelma on aivan uusi näkökulma ja se myöskin avaa keskustelun Euroopan uni-
onin tasolle.

Minä käytin liian pitkän johdattelupuheenvuoron, jolloin minun täytyy varata toinen pu-
heenvuoro. Minulla olisi ollut tässä esillä myöskin toinen teema, joka liittyy maahanmuut-
toon ja näihin ilmiöihin, joista täällä on paljon tänään puhuttu. — Kiitos.

Toinen varapuhemies Juho Eerola: Edustaja Kiljunen, vielä on listan perällä tilaa, sinne
voi varata. Ja tämä kritiikki, mitä alkuun esititte, on otettu vastaan, mutta samalla ilmoitan,
että toki me täällä varmistamme ennen kuin täysistunto alkaa, että suuren valiokunnan ko-
kous on keskeytetty tai päättynyt. — Sitten puhujalistaa eteenpäin.

15.07 Mikko Kinnunen kesk: Arvoisa herra puhemies! Tehdään yhdessä maa, jossa
kaikki otetaan mukaan. Ihmisellä ei ole hintaa, pidetään toisista huolta, kukaan ei putoa.
Elämä on jatkuvaa oppimista ja rakentamista. Saa yrittää, tehdä työtä ja rakastaa.

Arvoisa puhemies! Olemme ensi vuoden talousarvion kanssa oikealla tiellä. Toisin kuin
tänään täällä on väitetty, hallituksen satsaukset koulutukseen lisäävät koulutuksen tasa-ar-
voa. Kaikkea ei toki saa kerralla, mutta paljon on suunnitteilla. Koulutus on aina satsaus tu-
levaisuuteen. Samalla olemme pienen ihmisen asialla täällä Suomessa. En voi olla sano-
9



Pöytäkirjan asiakohta PTK 49/2019 vp
matta, että on arvokasta auttaa myös hädässä olevia ihmisiä muualla, Suomen rajojen ul-
kopuolella.

Annan täyden kiitoksen ja kunnioituksen Sipilän hallituksen työlle. Sipilän hallitus nos-
ti Suomen uppoavan laivan pinnalle. Sen vuoksi voimme nyt purjehtia täysin purjein kohti
tulevaisuutta. Tiedostamme maailmantalouden epävarmuuden ja työllisyyskehityksen hi-
dastumisen.

Keskusta haluaa kantaa vastuuta ja huolehtia siitä, ettemme uppoa uudelleen. Tämä hal-
litus satsaa niin perheisiin, lapsiin kuin nuoriin. Monilapsisten perheiden lapsilisät nouse-
vat neljännestä lapsesta lähtien. Myös yksinhuoltajaperheiden lapsilisä nousee, samoin
perheellisten opiskelijoiden huoltajakorotus nousee. Subjektiivinen varhaiskasvatusoi-
keus palautuu, ja päivähoidon lapsiryhmän koko kasvattajaa kohden pienenee kahdeksasta
seitsemään. Aamu- ja iltapäivätoimintaa vahvistetaan 14,5 miljoonan euron määrällä.
Opintotukeen lisätään rahaa 31 miljoonaa. Taiteen perusopetus saa 2 miljoonaa lisää, sa-
moin nuorten työpajatoiminta. Ammatilliseen koulutukseen suunnataan lisää opettajia, oh-
jaajia ja lähiopetusta. Korkeakoulujen perusrahoitus nousee sille kuuluvalle tasolle.

Hallituskauden ehkä suurimmat uudistukset tapahtuvat koulutuksen alalla. Oppivelvol-
lisuusikä nousee tämän hetken suunnitelman mukaan syksystä 2021 lähtien, jotta kaikki
voisivat suorittaa toisen asteen tutkinnon. Toisen asteen maksuttomuus ulottuu tällä hetkel-
lä 18 ikävuoteen saakka. Miten pitkälle maksuttomuus yltää sen jälkeen, sitä ei ole vielä
ratkaistu. Kaikkea ei toki saa kerralla, mutta paljon on suunnitteilla. Ammattikoulun ja lu-
kion rinnalle muodostuu nivelvaiheen kolmas polku, joka koostuu kansanopistojen pitkis-
tä linjoista, kymppiluokista, työpajoista, valmentavista koulutuksista, kuntoutuksesta ja
oppisopimuskoulutuksesta. Nuorille rakennetaan erilaisia polkuja eteenpäin. Oppivelvol-
lisuustehtävän toteuttaminen korvataan koulutuksen järjestäjille täysimääräisesti. Paljon
muutakin on suunnitteilla. Pidän tärkeänä sitä, että perusopetuksen ja toisen asteen opiske-
lijahuoltoon suunnataan 10 miljoonaa euroa, koska opiskelijahuollon alueelliset erot ovat
olleet suuria. Myös harrastustoimintaan satsataan, että jokainen lapsi saisi yhden harras-
tuksen koulupäivän yhteydessä. Liikkuva koulu laajenee myös ikääntyville.

Arvoisa puhemies! Wäinö Aaltosen patsaiden nimi on Työ ja tulevaisuus. Teoksen lapsi
katsoo suoraan meitä [Puhemies koputtaa] ja muistuttaa tulevaisuudesta. Teemme täällä
yhdessä työtä nimenomaan tulevaisuuden vuoksi.

15.13 Sari Multala kok: Arvoisa puhemies! Alkuviikosta saimme kuulla karun analyy-
sin valtiovarainministeriön virkamiehiltä juuri ennen hallituksen talousarvioesityksen jul-
kistamista. Asiantuntijoiden mukaan kasvu hidastuu eikä työllisyystavoitetta tulla näillä
toimilla saavuttamaan — työllisyystavoitetta, jonka päällä lepää koko hallituksen ohjel-
man talouden perusta myös hallituksen omien sanojen mukaan. Hallitus on sitoutunut jul-
kisen talouden suunnitelmassaan arvioimaan päätösperäisiä lisämenoja, mikäli vähintään
puolet työllisyystavoitteen saavuttamiseksi selvitettävistä toimista ei ole toimeenpantavis-
sa vuoden 2020 budjettiriiheen mennessä.

Arvoisa hallitus, me kokoomuksessa tarjosimme teille vaihtoehdon. Tarjosimme toi-
menpiteitä, joilla työllisyyttä saadaan vahvistettua asiantuntija-arvioiden perusteella aina-
kin 30 000 työpaikan verran. Lisäksi keinomme sisälsivät toiset 30 000 työpaikkaa. Teillä
olisi ollut mahdollisuus tarttua ehdotuksiimme jo nyt. Sen sijaan te oletatte talouden ison
kuvan kääntyvän mystisesti kasvu-uralle ja toivotte, että jostain ilmaantuvat ne eurot, joil-
10



Pöytäkirjan asiakohta PTK 49/2019 vp
la laitatte tekemänne menolisäykset onnistumaan. Kysyn: onko tämä vastuullista toimin-
taa?

Arvon puhemies! Parjattu Sipilän hallitus sai myös paljon tuloksia aikaan: Tuli yli
140 000 työpaikkaa samalla, kun nuorisotyöttömyys merkittävästi vähentyi. Suomen ta-
lous kääntyi kasvuun. Toimet purivat, miksi tämä kaikki halutaan nyt romuttaa? Tärkeintä
politiikkaa hyvinvointiyhteiskunnan säilyttämiseksi on pitää huolta vahvasta julkisesta ta-
loudesta. Talous on vain väline, mutta se on nimenomaan väline kaikkeen siihen hyvään,
mitä hyvinvointiyhteiskunta toimiakseen tarvitsee: laadukkaat palvelut sekä turvaa sellai-
siin elämäntilanteisiin, joissa omalla työllään ei pysty itseään elättämään. Koska me ko-
koomuksessa haluamme huolehtia siitä, että myös tulevina vuosina ja vuosikymmeninä
voimme varmistaa lapsillemme laadukkaan koulutuksen varhaiskasvatuksesta korkea-
koulutukseen ja vanhuksille hyvän hoivan, olemme erittäin huolissamme siitä, että tämä
hallitus haluaa syödä tulevien vuosien hyvinvointia lunastaakseen ylimitoitetut vaalilu-
pauksensa. Miksi ihmeessä hallitus lykkää päätöstä työllisyystoimista? Tarvitsisimme toi-
mia nyt heti, emme vasta vuoden päästä. Myös sosiaaliturvamme kaipaa uudistamista.
Työn tekemisen on aina oltava kannattavaa, sillä vain ahkeruuteen kannustamalla voimme
rahoittaa hyvinvointimme.

Arvoisa puhemies! Olen erittäin iloinen siitä, että koulutukseen on panostettu. Kuulim-
me ennakkokuulemisessa jo asiantuntijoita, ja vaikuttaa siltä, että määrärahalisäys koko-
naisuudessaan on merkittävä. Se on hyvä asia. Olen kuitenkin huolissani siitä, miten olem-
me pääsemässä 4 prosentin tavoitteeseen bruttokansantuotteesta tutkimus- ja tuotekehitys-
menoissa. Vaikka viime hallituskauden alussa taloudellinen tilanne oli hyvin erilainen kuin
nyt — erittäin haastava, ei eletty kasvun vuosia — silloinkin huolehdittiin siitä, että valtion
panokset tutkimus- ja tuotekehitystoimintaan eivät laskeneet. Tämän vuoden budjettiin
tehtiin 112 miljoonan euron pysyvät panostukset, joilla edetään määrätietoisesti kohti 4
prosentin tieteen ja tutkimuksen rahoituksen osuutta bruttokansantuotteesta. Nyt kuitenkin
näyttää siltä, että emme jaakaan yhteistä tavoitetta tästä 4 prosentin osuudesta. Hallituksen
esitys nimittäin laskee Suomen Akatemian myöntövaltuuksia 31 miljoonalla eurolla ensi
vuonna. Nämä eurot ovat poissa nimenomaan siitä laadukkaasta, vertaisarvioidusta huip-
pututkimuksesta ja korkean osaamisen vahvistamisesta, jota me ehdottomasti tarvitsisim-
me Suomessa myös sen pitkäaikaisen kasvun varmistamiseksi. Miksi hallitus ei pidä Suo-
men Akatemian myöntövaltuuksia kuluvan vuoden tasolla vaan siirtää niitä muihin kohtei-
siin? Toki muutkin kohteet ovat hyviä, mutta esimerkiksi supertietokone Kajaanissa voi-
taisiin rahoittaa erillisrahoituksella.

Lopuksi on vielä pakko ääneen ihmetellä, missä ovat ne kovasti kuulutetut ilmastotoi-
met. Hallitusohjelma on hyvä ja kunnianhimoinen ilmastopolitiikan osalta, mutta tämä
budjetti ei valitettavasti sitä ole. Vielä ennen vaaleja vihreät julistivat, kuinka leikkauksia
ympäristölle haitallisiin tukiin tehdään kovalla kädellä, miljarditolkulla. Lopputulos: edes
turpeen verotukeen ei tämä hallitus ole puuttumassa ainakaan tässä vaiheessa. Tulevina
vuosina näin on joillakin suilla sanottu tehtävän; toisilla suilla sanottu, että turpeen verotu-
keen ei tulla koskemaan lainkaan. Myös teollisuus ja turveteollisuus samaten tarvitsisivat
näkymän siihen, mitä ollaan tekemässä, jotta siirtymä on mahdollista tehdä niin, että ener-
gian hinta ei merkittävästi kallistu, ja tiedetään, millä tavalla päästövähennystoimet tullaan
[Puhemies koputtaa] Suomessa toteuttamaan.
11



Pöytäkirjan asiakohta PTK 49/2019 vp
15.18 Mats Löfström r: Ärade herr talman! Arvoisa herra puhemies! Ahvenanmaan itse-
hallintolain mukaan valtiolla on lainsäädäntövalta yleisiä veroja ja maksuja koskevissa
asioissa. Ahvenanmaalaiset verovelvolliset maksavat näin ollen veroja valtiolle samoin pe-
rustein kuin verovelvolliset muualla maassa. Valtion tulo- ja pääomavero ovat siten samat
myös Ahvenanmaalla. Valtiolle tavaroista ja palveluista maksettavaa arvonlisäveroa peri-
tään täsmälleen samoin perustein kuin muualla Suomessa. Ahvenanmaalla rekisteröidyis-
sä autoissa on omat rekisterikilvet, mutta auto- ja ajoneuvoverot ovat täysin samat kuin
muualla Suomessa. Sama koskee tietysti myös polttoaineveroa, alkoholiveroa, tupakkave-
roa, yhteisöveroa ja kaikkia muita veroja. Valtionveron peruste on täysin sama Ahvenan-
maalla kuin muualla maassa ja menee siten tämän keltaisen budjettikirjan mukaan.

Kuten muuallakin Suomessa, myös Ahvenanmaalla verovirasto kantaa verot ja ne pää-
tyvät valtion talousarvioon, josta niillä rahoitetaan muun muassa sairaanhoitoa, koulutus-
ta, valtionosuuksia, teitä ja elinkeinopolitiikkaa. Ahvenanmaalla näitä toimintoja ei tosin
rahoita valtio vaan Ahvenanmaan maakunta itsehallintolain mukaisesti. Ahvenanmaan it-
sehallinnon piiriin kuuluvien tehtävien rahoittamiseksi Ahvenanmaalle maksetaan takai-
sin tietty osuus kaikista ahvenanmaalaisten maksamista veroista. Vuoden 1993 itsehallin-
tolaissa päätettiin, että Ahvenanmaa saa joka vuosi takaisin 0,45 prosenttia valtion kaikista
tuloista, lainoja lukuun ottamatta. Jos ahvenanmaalaiset ovat ahkeria veronmaksajia, maa-
kunnalle hyvitetään lisäksi 0,50 prosentin ylimenevä osa koko maan vastaavasta verosta eli
niin sanottu verohyvitys tai ahkeruusraha. Tämä koskee kuitenkin vain tiettyjä suoria ve-
roja, kuten tulo-, pääoma- ja yhteisöveroa. Verohyvitystä ei makseta esimerkiksi arvonlisä-
veron tuotoista, joiden merkitys on kasvanut, eikä myöskään valmisteveroista. Siitä saak-
ka, kun järjestelmä astui voimaan vuonna 1993, ahvenanmaalaiset veronmaksajat ovat
maksaneet veroja enemmän kuin mitä heille on määrätty ja maakunnalle on maksettu ve-
rohyvitystä. Tämä johtuu ennen kaikkea Ahvenmaan korkeasta työllisyydestä ja siitä, että
korkea työllisyys kasvattaa verotuottoja.

Mikä sitten on vikana, arvoisa puhemies? Vuodesta 1993 Ahvenanmaan väestönkasvu
on ollut kaksinkertaista koko maan väestönkasvuun verrattuna. Vuonna 1993 Ahvenan-
maan väestön osuus Suomen väestöstä oli 0,49 prosenttia ja viime vuodenvaihteessa ahve-
nanmaalaisten osuus oli 0,54 prosenttia. Prosentteina tämä ei välttämättä kuulosta erityi-
sen suurelta, [Hälinää — Puhemies koputtaa] mutta Ahvenanmaan osalta tämä tarkoittaa
19 prosentin eli noin 5 000 hengen suuruista väestönkasvua. Se on merkittävä lisäys. Ah-
venanmaan kannalta ongelmallista on, että me kasvaneesta väestöstämme huolimatta
saamme edelleen takaisin vain 0,45 prosenttia maksamistamme valtionveroista. Samalla
väestönkasvu luonnollisesti lisää Ahvenanmaan maakunnan rahoittamien julkisten palve-
lujen kustannuksia. Väestön kasvaessa tarvitaan entistä enemmän koulupaikkoja ja sairas-
petejä. Ahvenanmaan talouden pelastus on ollut maakunnan alhainen työttömyys, jonka
ansiosta Ahvenanmaa on silti toistaiseksi pärjännyt.

Ahvenanmaa ei halua tukia vaan ainoastaan sitä, että sille hyvitettäisiin oikeudenmukai-
nen osuus maakunnan maksamista veroista, jotta se voisi kasvaa ja tukea maamme taloutta
myös jatkossa. Siksi eduskunnan on tarpeen varmistaa myöhemmin tänä syksynä osana it-
sehallintolain uudistusta, että Ahvenanmaalle suoritettava tasoitus nostetaan asianmukai-
selle tasolle eli että sitä [Puhemies koputtaa] korotetaan 10 miljoonalla eurolla. Tänä syk-
synä meillä on mahdollisuus tehdä tämä muutos, ja on tärkeää, että tartumme siihen.
12



Pöytäkirjan asiakohta PTK 49/2019 vp
15.24 Hilkka Kemppi kesk: Arvoisa herra puhemies! Tämä hallitus ei leikkaa euroakaan
köyhiltä. Tämä hallitus ei leikkaa euroakaan köyhyyden poistamiseksi töitä tekeviltä jär-
jestöiltä. Tämä hallitus ei ehkä sijoita euroja leipäjonoon tässä budjetissaan, mutta se pyr-
kii poistamaan ihmiset sieltä leipäjonosta.

Olin hämmentynyt kuullessani täällä salissa puheenvuoron edustaja Laukkaselta, edus-
tajalta ja Eduskunnan köyhyysryhmän puheenjohtajalta, joka käytti näitä sanoja: ”Tämä
hallituksen ohjelma ei vähennä köyhyyttä.” Miten Eduskunnan köyhyysryhmän puheen-
johtaja voi lähteä tähän budjetti-, talousarviokäsittelyyn sillä linjalla, että tämä ohjelma ei
vähennä köyhyyttä? Itse Eduskunnan köyhyysryhmän varapuheenjohtajana näen, että täs-
sä ohjelmassa, talousarviossa, on monia sellaisia toimia, jotka kriittisesti puuttuvat, niin
että ihmiset eivät päädy Suomessa köyhyyden puolesta leipäjonoihin. Meitä pitäisi kiin-
nostaa täällä huoltajakorotus, se, että lisätään perheellisten opiskelijoiden toimeentuloa.
Meitä tulisi kiinnostaa toimet ylivelkaantumista vastaan. Niitä löytyy tästä talousarviosta.
Meitä tulisi kiinnostaa indeksin palautukset, pienimpien päivärahojen korotukset, lapsi- ja
perhepalveluiden muutosohjelman resurssit, sosiaaliturvan korotukset ja sosiaalialan pal-
veluiden parannukset. Nämä korjaavat niitä syitä, minkä takia tänä päivänä, vuonna 2019,
Suomessa on edelleen köyhyyttä.

Toivon todella, että me otamme kansanedustajina yhteisen tavoitteen sen eteen, että
Suomesta poistetaan köyhyys, ja toivon todella, että me yhdessä etsimme keinoja, miten
Suomesta poistetaan köyhyys. Mutta toivon, että köyhyyttä ei käytetä eduskunnassa min-
käänlaisena välineenä kuvaamaan puolueiden tavoitteita tai omia tavoitteita, vaan me yh-
dessä asetamme tavoitteita, joiden avulla saamme tämän inhottavan ja täysin tähän aikaan
sopimattoman ilmiön pois Suomesta.

Olen vakuuttunut siitä, että nämä panostukset, mitä hallituksen talousarvio antaa esimer-
kiksi lapsiperheköyhyyden poistamiseksi, ovat hyvä alku. Ne eivät vie meitä vielä maaliin,
ja sen tietää joka ikinen kansanedustaja eduskunnassa, mutta ne ovat hyvä alku sille, että
köyhyys saadaan puolitettua tällä hallituskaudella ja siitä päästään eroon viimeistään ensi
hallituskaudella. Siihen minusta koko eduskunnan, kaikkien kansanedustajien, tulisi olla
sitoutunut. Toivon, että tässä salissa ei enää, ennen kuin pääsemme edes alkuun näissä toi-
menpiteissä [Puhemies koputtaa] ja rahoissa, käytetä vastaavaa puheenvuoroa vaan usko-
taan siihen, että yhdessä voimme muuttaa maailmaa. — Kiitoksia.

15.27 Matias Marttinen kok: Arvoisa herra puhemies! Tämän viikon aikana on totisesti
puhuttu paljon ja hyvin yksityiskohtaisestikin budjetin kokonaisuudesta. Haluan tarttua
kuitenkin vielä yhteen asiaan, jota sivusimme eilen, kun käsittelimme puolustusministeri-
ön pääluokkaa.

Arvoisa puhemies! Nostin eilen puolustusministeriön asioita käsitellessämme itselleni
hyvin henkilökohtaisen ja periaatteellisesti tärkeän asian esille, nimittäin nuorten diabeeti-
koiden mahdollisuuden suorittaa asepalvelus ja siten osallistua rakkaan isänmaan puolus-
tamiseen, kuten kaikki muutkin nuoret tekevät. Suomi oli pitkään mallimaana maailmalla,
sillä jo 2000-luvun alussa Puolustusvoimat käynnisti kokeilun, jossa tyypin 1 diabeetikon
oli mahdollista hakeutua asepalvelukseen, mikäli tiukat lääketieteelliset kriteerit täyttyi-
vät. Vuosien varrella toistasataa diabeetikkoa on suorittanut asepalveluksen aivan samalla
tavalla kuin terveet nuoret miehet ja naiset ovat tehneet. Diabeetikoiden asepalveluskokei-
lun tulokset ovat olleet erittäin hyvät. Palveluksen keskeyttämisessä ei ole ollut suurta eroa
verrattuna terveisiin varusmiehiin. Diabeetikkovarusmiesten vahvasta motivaatiosta ker-
13



Pöytäkirjan asiakohta PTK 49/2019 vp
too paljon sekin, että monet palvelukseen astuneista ovat suorittaneet joko aliupseeri- tai
reserviupseerikoulutuksen.

Olen yksi näistä diabeetikoista, jotka ovat saaneet mahdollisuuden asepalveluksen suo-
rittamiseen. Astuin palvelukseen Riihimäen Viestirykmentissä kesällä 2011, ja kotiuduin
vuoden päästä reservin vänrikkinä. Sain suorittaa palveluksen aivan samalla tavalla kuin
muut, nuoret terveet miehet ja naiset, saivat suorittaa. Ongelmia palveluksen suorittamises-
sa itselläni ei ollut, vaikka toki on näin, että sairaus tuo haasteita monessa tilanteessa. Itsel-
leni palvelukseen hakeutuminen on ollut elämäni parhaita päätöksiä, sillä sain mahdolli-
suuden näyttää itselleni, että voin elää täyttä elämää diabeteksesta huolimatta. Uskon, että
myös monet muut palveluksen suorittaneista diabeetikoista jakavat tämän tunteen.

Arvoisa puhemies! Pääesikunta ilmoitti tämän vuoden alkupuolella, että diabeetikoiden
asepalveluskokeilu tullaan lopettamaan. Tällä hetkellä siis diabeetikkonuorella ei ole enää
mahdollisuutta hakeutua asepalvelukseen, vaikka sairauden hyvä hoito ja hoitavan lääkä-
rin puolto palveluksen suorittamiseen olisivat kunnossa. Tuo päätös on vienyt Suomen
puolustusvoimia aimo harppauksen takaisin historiaan. Kuten kerroin aikaisemmin, kokei-
lun tulokset ovat olleet hyviä eikä diabeetikoiden keskeyttämisessä ole ollut juurikaan eroa
terveisiin varusmiehiin nähden. Tuntuu järjettömältä, että Puolustusvoimat on päättänyt
sulkea ovet asepalvelukseen huippumotivoituneelta nuorelta samaan aikaan kuin monelta
nuorelta motivaatio palveluksen suorittamiseen on täysin hukassa. Puolustusvoimat lähet-
tää päätöksellä hyvin tylyt terveiset niille diabeetikkonuorille, heidän perheilleen ja lähei-
silleen, jotka ovat halukkaita palvelukseen hakeutumaan ja palvelemaan omaa isänmaa-
taan.

Toiseksi en ymmärrä myöskään niitä Puolustusvoimien perusteluita, että diabetesta tun-
teva lääkintähenkilöstö on eläköitynyt Puolustusvoimien organisaatiosta ja se on yksi kes-
keinen peruste sille, minkä takia kokeilua ei voida enää jatkaa. Tosiasiassa kokeiluun on si-
toutunut 1—2 henkeä koko Puolustusvoimien organisaatiosta ja he ovat tehneet tätä työtä
sivutoimisesti, joten suuressa organisaatiossa on kyse ennen kaikkea tahdosta, ei niinkään
resursseista.

Arvoisa puhemies! Puolustusministeri Kaikkonen vastasi minulle tässä salissa, että hän
on saanut tästä asiasta palautetta ja hän haluaa vielä käydä asian läpi. Kiitän ministeriä vii-
saista sanoista ja toivon, että Puolustusvoimat pyörtää virheellisen päätöksen ja aloittaa jäl-
leen kokeilun viemisen eteenpäin, sillä kyse on ennen kaikkea periaatteesta, oikeudenmu-
kaisuudesta ja siitä, että niille sadoille ja sadoille diabeetikkonuorille, jotka miettivät elä-
määnsä eteenpäin, annetaan viesti siitä, että mikäli kriteerit täyttyvät ja lääkärin puolto on
myönteinen, heillä on aivan samalla tavalla mahdollisuudet puolustaa ja palvella omaa
isänmaata kuin kaikilla niillä terveillä nuorilla miehillä ja naisilla, jotka palvelukseen tänä
päivänä astuvat.

15.32 Joonas Könttä kesk: Arvoisa herra puhemies! Edustaja Marttinen toi paitsi tänään
myös eilen hyvin esiin tuon epäkohdan, joka nyt Puolustusvoimissa vallitsee, ja olen var-
sin tyytyväinen siitä vastauksesta, jonka puolustusministeri Kaikkonen eilen edustaja
Marttiselle sanoi ja jonka hän tässä toisti. Kuten eilen huomasimme, niin puolustusminis-
teri vielä aikoo tätä asiaa diabeetikkojen osalta selvityttää, ja se on kyllä ehdottoman hyvä
asia, että hän näin totesi. [Matias Marttisen välihuuto] Se, että meillä olisi varusmiespalve-
luksen suorittaneilla ihmisillä yhtä hyvät kokemukset ja muistot kuin edustaja Marttisella,
on isänmaan puolustuksen kannalta kaiken a ja o.
14



Pöytäkirjan asiakohta PTK 49/2019 vp
Tänään aiemmin tässä salissa edustajakollega perussuomalaisista jossain määrin ky-
seenalaisti, että onko tämä budjetti ensi vuodelle, vuodelle 2020, näpertelyä vai aitoja pa-
nostuksia. Hieman ihmettelen tätä puheenvuoroa, kun katsoo tuota budjettia. Jos nyt nos-
tetaan puhtaasti vaikkapa turvallisuussektorin puolelta investointeja pelkästään ensi vuo-
den osalta, niin siellä laitetaan 7,5 miljoonaa euroa lisärahaa poliisille — se on merkittävä
panostus — ja koko tämän hallituskauden aikana on tarkoitus lisätä poliisien määrää vä-
hintään 300:lla. Todella iso ja merkittävä panostus, ja ”näpertely” ei kyllä kuvasta sitä.
Ensi vuonna tulee 15 miljoonaa euroa Rajavartiolaitokselle teknisen valvonnan parantami-
seksi — ei ole näpertelyä. Tulee 3 miljoonaa euroa lisärahaa Puolustusvoimille pelkästään
henkilöstön lisäämiseen, jolloin saadaan noin 42 uutta virkaa Puolustusvoimiin, kun tavoi-
te tämän kauden aikana on 100 uutta virkaa — ei sekään kyllä ole näpertelyä. Eikä se, että
laitetaan 150 miljoonaa euroa materiaalisten suorituskykyjen korjaamiseen Puolustusvoi-
mille, ole kyllä näpertelyä. Nämä ovat pelkästään muutamia nostoja turvallisuussektorin
puolelta sen budjettipanostuksen havainnollistamiseksi, mitä me teemme pelkästään tällä
lohkolla. Ja se, että täällä väitetään, että on kysymys murusista tai näpertelystä, on kyllä
harhaanjohtamista tässä asiassa.

Arvoisa herra puhemies! Muutama sana vielä maanpuolustuksesta ja Puolustusvoimis-
ta, puolustuspolitiikasta laajemminkin. Maanpuolustustahto on puolustuksemme ydin, ja
siinäkin mielessä puheenvuoro siitä, että esimerkiksi diabeetikot voivat osallistua varus-
miespalvelukseen, on äärettömän tärkeä. Maanpuolustustahto säilyy, kun ihmiset kokevat
Suomen oikeudenmukaiseksi ja puolustamisen arvoiseksi. Ja me tarvitsemme jatkossakin
oman uskottavan puolustuskyvyn, joka perustuu koko Suomen puolustamiseen, yleiseen
asevelvollisuuteen ja koulutettuun reserviin. Vapaaehtoisen maanpuolustuksen toiminta-
edellytykset on turvattava koko maassa.

Kun me katsomme niitä panostuksia, joita aika laajalla yksituumaisuudella tässä salissa
päätetään tehdä Puolustusvoimille ja on jo päätetty tehdä Puolustusvoimille, niin ei sekään
kyllä ole näpertelyä tai murusten ripottelua sinne tai tänne. Hallitus on päättänyt Laivue
2020 -hankkeesta. Hankimme uusia laivoja, jotka rakennetaan Raumalla, Suomessa. Se
vahvistaa suomalaista telakkaosaamista, työllisyyttä ja meriteollisuutta. Tämän hankkeen
arvo on 2 miljardia euroa — 2 miljardia euroa, eihän se nyt mitään näpertelyä ole, ei suin-
kaan. [Kimmo Kiljunen: Ei ole!] — No, tässä vain lähinnä hain väkevän edustajan todis-
tusta siitä, että tämäkö on näpertelyä, ja eihän se totisesti ole, ja niin kuin edustaja Kiljunen
hyvin tietää, niin näin ei tosiaan kylläkään ole. — Ensi vuoden budjetissa me lisäämme
10 miljoonaa euroa monitoimihävittäjien hankinnan valmisteluun. Kokonaisuudessaan
hallitus on päättänyt 10 miljardin euron määrärahasta uusiin hävittäjiin, joilla korvataan
nykyiset Hornetit, ja niin kuin hallitusohjelmassa lukee, nykyiset Hornetit korvataan täy-
simääräisesti.

Joten tämä budjetti ei ole näpertelyä eikä murusia vaan aitoja, konkreettisia panostuksia
moneen tärkeään kohteeseen ja asiaan. Tämän toivon kyllä muistettavan siinä yleisessä hy-
vässä keskustelussa, jota täällä on saanut todistaa päivät, illat ja ehkä vähän yötkin. Kritiik-
kiä voi, totta kai, antaa, mutta kun laitetaan useita miljoonia euroja ja puolustuksen tapauk-
sessa miljardeja euroja, niin ei se ole näpertelyä vaan se on isänmaallista politiikkaa, jolla
turvataan tämän maan tulevaisuus 2030-, 2040-, 2050- ja 2060-luvulle. — Kiitos. 

15.37 Kimmo Kiljunen sd: Arvoisa puhemies! Edustaja Könttä laittoi tuohon vahvoja lu-
kuja peräjälkeen, välillä luku oli jo 10 miljardia. Siihen ehkä voisi sanoa, että se vaikuttaa
15



Pöytäkirjan asiakohta PTK 49/2019 vp
jo surrealistisen suurelta suhteessa siihen, mistä me muuten täällä puhumme. En ota kantaa
siihen itse prosessiin, mutta haluan vain sanoa, että me puhumme sellaisista mittakaavois-
ta, itse asiassa Suomen julkisen talouden historian suurimmasta investoinnista, että soisi,
että tietysti keskusteltaisiin perin juurin siitä, mitä se tarkoittaa. Tässä yhteydessä se ei ole
keskustelunaihe, arvoisa puhemies.

Sen sijaan minä haluaisin ottaa tässä jatkopuheenvuorossani esille ison teeman, joka
täällä on hallinnut keskustelua tämän viikon aikana. Melkein aiheesta kuin aiheesta ollaan
tehty viittauksia ulkomaalaisväestön määrän kasvuun Suomessa, ja toinen iso kysymys,
jota on tuotu useilla suilla esille, on yrittäjyys ja siihen liittyvät panostukset ja kannustuk-
set. Kävin vähän tilastoja lävitse ymmärtääkseni, mistä tässä puhutaan, ja haluaisin niitä
hieman tässä avata: 

Ensimmäinen huomio on siis se, että vuonna 90 Suomessa ulkomaalaistaustaisen väes-
tön määrä oli 20 000 ihmistä, tällä hetkellä Suomessa on ulkomaalaistaustaisia suomalai-
sia 350 000. Muutos on todella iso. Enpä yhtään ihmettele, että me keskustelemme tästä ai-
heesta, se on iso muutos — positiivinen, sanon sen heti saman tien. Eli isoista muutoksista
on kysymys, ja siinä on sitten sopeutumista suunnassa jos toisessa, kun tämä on näinkin no-
peasti tapahtunut murros. Meillä on kaiken lisäksi vielä 250 000 ulkomaan kansalaista
Suomessa opiskelijoina ja monissa muissakin tehtävissä täällä.

Eli maailma on muuttunut, maailma on pienentynyt, ihmiset liikkuvat rajojen yli, ihmi-
set tulevat tänne Suomeenkin etsimään parempia elämisen ehtoja, aivan niin kuin suoma-
laiset ovat kautta historian itsekin tehneet. Lähes 300 000 siirtolaista siirtyi Yhdysvaltoi-
hin ensimmäisen maailmansodan alla. Toisen maailmansodan aikana meiltä lähetettiin pa-
kolaisiksi Ruotsiin 70 000 lasta — edelleenkin joudumme keskustelemaan siitäkin tilan-
teesta. 60-luvulla yhteensä 400 000 suomalaista siirtyi Ruotsiin töihin. Nettosiirtolaisuus,
kun lasketaan kotiin palanneet, oli lähes 300 000. Kyllä, suomalaiset ovat menneet muual-
le, ulkomaille, etsimään parempia elämisen ehtoja, tehneet juuri sitä, mitä ihmiset ovat
kautta ihmiskunnan historian tehneet kansainvaelluksesta alkaen. Eli se, että ihmiset liik-
kuvat erilaisten rajojen ylitse, on osa ihmisyyttä, ja se on nyt tässä meilläkin vastassa ilmi-
önä.

Oli kiintoisaa, kun puhuttiin yrittäjyydestä. Kaikkein voimakkaimmin kasvava yrittä-
jyyssektori on ulkomaalaisten perustamat yritykset Suomessa. Meillä on yli 10 000 ulko-
maalaistaustaista yrittäjävetoista yritystä Suomessa, yli 10 000, ja kun menee kaupparekis-
teriin tiedustelemaan, ne kasvavat kaikkein nopeimmin. Eli ulkomaalaiset — kansalaiset,
jotka tietysti saavat Suomenkin kansalaisuuden, siis ulkomaalaistaustaiset — yrittäjät Suo-
messa ovat yksi dynamo tällä hetkellä Suomen kasvussa. Nämä ulkomaalaistaustaiset yri-
tykset työllistävät yli 30 000 ihmistä, liikevaihto on yli 4 miljardia euroa. Tämä on juuri
sitä hienoutta, että tämä ulkomaalaisväestö haluaa täällä tehdä töitä.

Minä ihmettelin sitä keskustelua, mikä ennen kaikkea perussuomalaisten suunnasta on
tullut, että puhutaan elintasopakolaisista ja sitten samanaikaisesti siitä suunnasta heitetään
se, että he vievät myöskin työpaikat täältä Suomesta. Eli jossain määrin on kummallinen
riitasointu siinä, että ulkomaalaisväestön katsotaan tulevan tänne hyödyntämään suoma-
laista sosiaaliturvaa ja laiskottelemaan, ottamaan etu siitä, ja samanaikaisesti he vievät työ-
paikat. Eli tässä täytyy nyt ratkaista, niin kuin ministeri Harakka eilen jo sanoi, missä suh-
teessa tämä ongelma on vastassa, ellei se ongelma ole siinä, mitä minä pelkään, että on ky-
symys ulkomaalaisista, että onkin kysymys siitä, että meillä on joku erottava tekijä ihmi-
syydessä, että ihmisillä on joku toisenlainen tausta kuin niillä ihmisillä, jotka luomakun-
16



Pöytäkirjan asiakohta PTK 49/2019 vp
nan kiertokulussa sijoittuvat tälle kohtaa mannerlaattaa ja jotka ovat tehneet siihen jonkun
kansallisvaltion rajan, joka on niin pyhä, että sen rajan ylittäminen on rikollinen teko.

Tämä on aivan käsittämätön ilmiö. Tätä mietitään sadan vuoden päästä, niin kuin orja-
kauppaa mietitään tänä päivänä tai aikoinaan keskiajalla olleita noitavainoja mietitään.
Tuommoisia ilmiöitä on ollut, ja meillä ihmiset tulevat lainsuojattomiksi siitä, että he etsi-
vät parempia elämisen ehtoja jostakin muusta yhteiskunnasta. Tässä suhteessa meillä on
kasvun paikka, ja tässä suhteessa tämä budjetti, joka nyt on rakennettu, [Puhemies koput-
taa] tervehtii ilolla sitä, että Suomi kansainvälistyy.

15.43 Leena Meri ps: Arvoisa puhemies! Täällä puhuttiin aikaisemmassa puheenvuoros-
sa, muistaakseni keskustan Kemppi, siitä että edustaja Laukkanen, jonka tunnen hyvin re-
hellisenä ihmisenä, olisi jollain tavalla asioita vääristellyt siinä, että tämä budjetti ei auta
kaikkein köyhimpien tilanteeseen. Haluan palata tähän. Puhuin tästä aikaisemminkin. Va-
semmistolla on sosiaali- ja terveysministeri Pekonen, joka käsittääkseni vastaa toimeentu-
lotuesta, ja vasemmiston kansanedustaja Johannes Yrttiaho toi muutama päivä sitten täällä
esille, että köyhimmät unohdettiin budjettiesityksessä. Hän on hallituspuolueen kansan-
edustaja. Hän tarkoittaa sitä, että nämä veronkevennykset ja verotuskompensaatiot, joita
on tehty, eivät kohdistu toimeentulotukia saaviin henkilöihin, jotka yleisesti ottaen ovat
niitä köyhimmässä asemassa olevia, koska toimeentulotukihan on viimesijainen etuus.
Edustaja Laukkanen ei ole nyt paikalla, mutta halusin vain todeta tämän, että hän ei tässä
kyllä väärässä mitä ilmeisimmin ole, eikä tätä kyllä mielestäni ole ministerikään vastauk-
sessaan kiistänyt.

Tästä budjetista ylipäätään: Jos ajatellaan sitä kokonaisuutta, niin onhan tämä huolestut-
tavaa, että kuten valtiovarainministerikin on sanonut, tämä on 2 miljardia alijäämäinen ja
me toteutamme osan, eli 1 miljardia, valtion omaisuutta — en tiedä vielä, mitä — myymäl-
lä. Pelkään ja olen huolestuneena seurannut, mitä tuleman pitää, koska edellisellä kaudel-
la, kun SDP, vihreät ja vasemmisto olivat hallituksessa ja kun myytiin valtion omaisuutta,
niin silloin lähti Caruna. Siitä varmaan olemme tässä salissa melko yksimielisiä, että eipä
ihan täydellinen kauppa tullut olemaan, siitä tulee ihan valtavasti palautetta. Tällaisia asioi-
ta pitäisi miettiä todella, todella huolella.

Samaten valtiovarainministeriön virkamiehet ovat todella huolissaan siitä, että työlli-
syystoimenpiteitä ei ole riittävästi. He toteavat, että tällä hetkellä sovitut toimenpiteet eivät
ratkaise tätä aukkoa, jonka menot ovat tehneet. Siellä on paljon hyviä panostuksia — itse
ainakin ajattelen näin — tuomioistuimiin, eläkeläisille ja paljon muuta, mutta nythän on
kysymys kestävyysvajeesta ja siitä, miten me tulevaisuudessa saamme rahat riittämään,
eikä vain vuodeksi tai kahdeksi, niin että sitten seuraava hallitus saa taas miettiä, mistä ne
rahat tulevat, kuten esimerkiksi hoitajamitoituksen rahoituksen osalta on nähtävissä.

Tuossa edellisessä puheenvuorossa puhuttiin ihmisyydestä ja siirtolaisuudesta. Sehän
on täysin ymmärrettävä asia, että ihmiset lähtevät liikkeelle, mutta toinen kysymys onkin
sitten sen vastaanottavan valtion talous ja heidän itsemääräämisoikeutensa siinä mielessä,
että miten he ovat valmiita omia verorahojaan käyttämään siihen, että toiset ihmiset halua-
vat käyttää liikkumisvapauttaan. Katsoin tuossa, että tammikuussa 2019 on julkaistu täm-
möinen TEMin selvitys maahanmuutosta. Siellä on Eurostatin tilastoja, ja tässä todetaan
esimerkiksi, että ”EU:n ulkopuolella syntyneiden työllisyys on Suomessa matalampi kuin
muissa Pohjoismaissa ja alle EU-keskiarvon”. Tämä on hyvin mielenkiintoinen kysymys.
Samaten täällä todetaan, että ”tulotaso ulkomaalaistaustaisissa perheissä on kantaväestöä
17



Pöytäkirjan asiakohta PTK 49/2019 vp
alhaisempi”. Tässä on ollut tutkimuskohteena vuonna 2014 ulkomaalaistaustaisten vero-
nalaiset tulot, jotka olivat keskimäärin 21 400 ja vähän päälle, kun sitten taas suomalais-
taustaisilla ne olivat 30 000, elikkä siinä on melkein 9 000 euron gäppi. Tästä on kysymys
nyt tässä huoltosuhteessa. Meillä on vanhustenhuolto kriisissä, me tarvitsemme sinne ra-
haa. Miten meidän taloutemme kestää sen, jos tulee ihmisiä, jotka joutuvat elämään sosi-
aalituella ja matalapalkka-aloilla, mikä saattaa todennäköisesti vielä heikentää meidän
muidenkin työssä käyvien palkkausta? Tästä tässä on isossa kuvassa kysymys.

Huolestuneena tietysti seuraan noita polttoainekorotuksia, niistä tulee valtavasti palau-
tetta ihmisiltä, pienyrittäjiltä. He toteavat, että he joutuvat laittamaan sen sitten laskutuk-
seen, mikä heikentää heidän myyntiään. Samaten tietysti sitten heidän tilannettaan huo-
nontaa tämä, että kotitalousvähennystä lasketaan. Tässä olimme radiossa, ja ministeri Ha-
rakka myönsi, että tämä on säästölaki, tämä leikkaus on säästöä, että valtio tarvitsee lisää
rahaa.

Sitten yksi, mistä olen tosi huolestunut: Olemme puhuneet maataloudesta ja omavarai-
suudesta. Budjettikirjassa todetaan, että maatalouden kehittämisrahastojen rahoitusta vä-
hennetään, ja se on erittäin [Puhemies koputtaa] huolestuttavaa.

15.48 Kimmo Kiljunen sd: Arvoisa puhemies! Olisin hieman vastannut tähän — vaikka
en hallituksen puolesta voi vastatakaan, hallituspuolueen edustajana voin vastata, edustaja
Meren esittämiin kysymyksiin.

Ihan ensimmäiseksi tästä Caruna-kaupasta: En voi olla muuta kuin täysin samaa mieltä.
Kysymys oli tietysti järjettömästä myynnistä, mutta ennen kaikkea se järjettömyys on sii-
nä, että tämä on strateginen toimiala, ja uskomatonta, että me voimme myydä tämän ulko-
maisille sijoittajille. Tässä on tietysti peiliin katsomista kaikilla, jotka siinä ovat olleet mu-
kana.

Toinen huomio oli se, ovatko hallitusohjelma ja budjetti tässä kohdassa huomioineet
köyhimmät ihmiset Suomessa, ja tässä on ollut tämä yksittäiskysymys toimeentulotuesta.
Tältä osinhan ministeri vastasi siihen eilen aika selkeästi, kun hän totesi, että tähän toi-
meentulotuen tasoon ei olla nyt puututtu sen vuoksi, että se on se viimekätisin turva. Nyt
hallitus puuttuu siihen, että siihen viimekätiseen turvaan ei tarvitsisi nojautua, eli tehdään
kaikki voitava näiden muiden tukijärjestelmien kehittämisessä, jossa vahvistetaan sitä, että
ihmiset eivät joutuisi nojautumaan tähän toimeentulotukeen. Eli voimavarat satsataan sii-
hen, että ei sinne ajauduttaisi. Tämä oli ministerin vastaus.

Mutta sitten tämä kysymys maahanmuutosta, kun te otitte sen esille uudemman kerran ja
toitte esille maahanmuuttajaväestön. Tilastollisesti nähdään, että siellä on ongelmia ole-
massa: työllisyysaste on alhaisempi eli työttömyys on korkeampaa maahanmuuttajaväes-
tön keskuudessa kuin keskimäärin, siellä ovat myöskin tulotasot alhaisempia, siellä on
muitakin ilmiöitä, jotka ovat selkeästi heikommin kuin väestöllä keskimäärin. Juuri näin
on. Jos meillä olisi joitain muita ryhmiä, mielenterveysongelmista kärsiviä ihmisiä, vam-
maisia ihmisiä — meillähän on monenlaisia kriteereitä, joilla meillä on haavoittuvia ihmis-
ryhmiä yhteiskunnassa — niin epäilemättä se haavoittunut asema näkyisi sitten näissä täl-
laisissa ilmiöissä. Se ei ole vasta-argumentti — tai tämä ei toimi ollenkaan argumenttina —
siihen, että joka tapauksessa ihmisillä on liikkumisvapaus ja elämisen ehtojen etsimisen
vapaus, ja lähtökohtaisesti maahanmuuttajaväestö jos mikä haluaa mahdollisimman no-
peasti tulla osaksi suomalaista yhteiskuntaa, integroitua siihen ja saada työtä, työtehtäviä.
Sen takia he ottavat usein niitä kaikkein heikoimmin palkattuja, heikoimmin arvostettuja
18



Pöytäkirjan asiakohta PTK 49/2019 vp
työtehtäviä, päästäkseen osaksi tätä yhteiskuntaa, ja nettovaikutus on selvä. Nettovaikutus
on selvä. Me tiedämme sen, että maahanmuutolla kokonaisvaltaisesti on positiivisempi —
myöskin taloudellisesti positiivisempi — nettovaikutus kuin negatiivinen. Eli se kokonais-
vaikutus on positiivinen siitä huolimatta, että kyllä, on kysymys haavoittuvasta väestöryh-
mästä, jonka eteen meidän on tehtävä töitä: kielitaito ensimmäisenä, koulutus perään, joil-
la integroidaan heidät vahvemmin tähän yhteiskuntaan.

15.51 Joonas Könttä kesk: Arvoisa herra puhemies! Haluan itsekin tarttua muutamiin
huomioihin, joita edustaja Meri ansiokkaasti tuolta nosti. Olen täysin samaa mieltä siitä,
että valtiovarainministeriötä kuuluu kuunnella, ja niitä arvioita, mitä valtiovarainministe-
riö virkavastuulla tekee, mitä he antavatkin, kuuluu meidän poliitikkojen katsoa vakavuu-
della, ja siinä määrin se toteamus, että esimerkiksi nämä työllisyystoimet, joita nyt hallitus
esittelee, eivät vielä riitä. Olen siitä yhtä mieltä, ne eivät vielä riitä. Tämä hallitus on sitou-
tunut siihen, että me ensi vuonna lisäämme työllisyystoimia ja tarkastelemme, että määrä-
ajassa syntyy ensi alkuun 30 000 uutta työpaikkaa.

Mutta samaan aikaan, kun otamme tämän valtiovarainministeriön virkamiesten viestin
sillä vakavuudella, mikä sille kuuluu, meidän kyllä kuuluu kuunnella myös sitä viestiä, kun
valtiovarainmisteriö todistaa, että 70 prosentilla suomalaisista tulotaso ensi vuonna para-
nee — siis se paranee 70 prosentilla suomalaisista — ja vain ylimmissä tulodesiileissä se
tulotaso voi hallituksen päätösten johdosta hieman heikentyä.

No mitä sitten tulee näihin pienituloisiin, niin kyllä hallitus totisesti, niin kuin edustaja
Kiljunen täällä todisti, panostaa pienituloisiin. Muun muassa yksinhuoltajakorotus nousee
10 euroa kuukaudessa, elatustuki nousee 7 euroa kuukaudessa, kansaneläkkeen täysimää-
rä nousee 31 euroa ja takuueläke 50 euroa kuukaudessa. Samaan aikaan muun muassa Ke-
lan resursseja vahvistetaan vajaalla 40 miljoonalla eurolla.

Ja kun taas sitten, aivan syystä, ollaan huolissaan siitä, mistä tulee se tulevaisuuden kas-
vu, niin nimenomaan tämä hallitus uskoo koulutukseen, ja mitä korkeampi koulutustaso, se
korreloi yleensä tulotasoon ja elämänlaatuun, ja tähän hallitus panostaa pääomittamalla
yliopistoja 40 miljoonalla eurolla ja ammattikorkeakouluja 20 miljoonalla eurolla.

Mitä taas tulee tähän maaseudun kehittämisrahastoon, tai siihen, että maaseudulla rahat
vähenisivät, niin kuulisin mielelläni kyllä, mihin tämä oikein nyt pohjautuu. Nimenomaan
maaseudun kehittämisrahaston vahvuutta pääomitetaan 31 miljoonalla eurolla budjetissa,
mikä luo mahdollisuuksia hankkeisiin ja investointiavustuksiin nimenomaan maaseudulle,
joten tästä kyllä kuulisin mielelläni lisää, mihin tämä väite perustui, [Leena Meri näyttää
puhujalle budjettikirjaa] vai kuulinko kenties väärin, kun sijaitsen täällä hieman taaempa-
na — mutta 31 miljoonaa euroa Makeraan, ja minusta se on oikein hyvä lisä pääomituk-
seen. — Kiitoksia.

15.54 Mari-Leena Talvitie kok: Arvoisa puhemies! Täällä on käyty tämän viikon ajan
keskustelua ensi vuoden budjetista, tuosta keltaisesta kirjasta, ja on aika haikeaa, kun aja-
tellaan viime kauden tiukkojakin päätöksiä ja tiukkojakin säästöjä, että näin selkeästi luva-
taan montaa asiaa mutta ei tunnisteta sitä, onko meillä kaikkeen tähän varaa.

Jos ensi kauden budjettia ajattelee, niin se pohjaa paljolti siihen työllisyyden nostoon ja
siihen, että työllisyys nousisi sinne 75 prosenttiin, ja varmasti on koko salin, jos ajatellaan
eduskunnan 200:aa kansanedustajaa, meidän kaikkien, yhteinen toive ja tavoite, että saam-
me työllisyyden nostoon. Viime kaudellahan työllisyys nousi noin 68:sta tähän 72:een, ja
19



Pöytäkirjan asiakohta PTK 49/2019 vp
sen jälkeen se ei ole juurikaan noussut. Valtiovarainministeri Lintilä totesi tässä budjetin
alkukeskustelussa, että Rinteen hallituksen talouspolitiikalla on kolme kärkeä: yksi on sel-
keästi se työllisyyden parantaminen, toinen on yritysten uudistaminen ja investointien tu-
keminen ja sitten kolmas on julkisen talouden saaminen vakaalle pohjalle. 

Miten työllisyyden määrän ennustetaan tässä tulevien vuosien aikana kehittyvän julki-
sen talouden suunnitelman osalta? Valtiovarainministeriö ennustaa, että työikäisten määrä
vähenisi 23 000 hengellä. Jos ajatellaan, että nyt ollaan siinä reilussa 72:ssa, ja vaikka uu-
sia työpaikkoja ei syntyisi, niin meidän työllisyysasteemme valtiovarainministeriön ennus-
teen mukaan nousisi 73,3 prosenttiin — vaikka työllisten määrä ei kasvaisi eikä sitä uutta
tulopohjaa näin ollen tulisi ollenkaan. Eli se työllisyysaste on ollut meidän yhteiskunnas-
samme hyväkin mittari sen takia, että meillä työllisten määrä on ollut aika vakio, mutta me
kaikki tiedämme, mikä on tällä hetkellä meidän väestörakenteemme pohja: niin sanottujen
pienten ikäluokkien määrä suhteessa suuriin ikäluokkiin vähenee ja näin ollen myöskin
työikäisten määrä. Joten henkilökohtaisesti kannan huolta erityisesti tietenkin siitä, että
ensi vuoden budjetin osalta on parin miljardin euron lisäykset, lainanotto, mutta myöskin
siitä, että pohjataan siihen, että se työllisyysaste nousee. VM:n omien ennusteiden mu-
kaan, vaikka työpaikkoja ei syntyisi lisää, työllisyys nousee siihen 73,3:een, mutta se ei
auta eikä helpota tätä meidän tulopohjaamme. Tämän oikeastansa halusin vielä jakaa tästä
työllisyysasiasta [Kimmo Kiljunen: Työn tuottavuus nousee!]

15.58 Leena Meri ps: Arvoisa puhemies! Vastaan tässä äskeiselle kysyjälle siihen, mistä
tämä maaseudun kehittämisen vähennysraha löytyy, että tämä löytyy tästä valtion talous-
arvioesityksestä sivulta Y42. Siellä todetaan, että maaseudun kehittämisen määrärahat vä-
henevät 7,4 miljoonalla eurolla eli 456,3 miljoonaan euroon, eli ihan täältä kirjasta minä
luen sen — jos täällä on virhe — että kokonaisrahat laskevat. Ja se on harmi, koska täällä
todetaankin, että nämä rahat on tarkoitettu maaseutualueiden elinvoimaisuuden lisäämi-
seen. Toivottavasti se nyt on sitten kompensoitu jossain. Mutta täällä tämä tosiaan lukee,
sieltä sen olen katsonut. Ja ansiokkaasti siitä puhui myös ulkoasiainvaliokunnan puheen-
johtaja Niikko, joka sen toikin eräässä istunnossa esille.

Minusta oli aika mielenkiintoinen tuo edustaja Kiljusen ajatus siitä, että tämä nettovai-
kutus on selvä maahanmuutossa. Tietysti pitää eritellä erilaisia ryhmiä, ja sitten haluaisin
mielelläni nähdä ihan aidosti ne tutkimukset, mistä te otatte nämä, koska sanoitte, että se on
positiivinen kokonaisuus. Siihenhän kuuluvat siis asumistuet, toimeentulotuet, terveyden-
hoidot, kotoutumiskulut, tulkit, monenlaiset tuet. Mietin sitä, että sanoitte, että se on posi-
tiivinen, kun sitten on tietysti niin — oikeustieteilijätkin ovat tästä yhtä mieltä — että tie-
tyissä ulkomaalaistaustaisissa ryhmissä esimerkiksi syyllistyminen seksuaalirikoksiin on
yliedustettua. Nyt minä haluaisin nähdä, mistä löytyy tämä, että tämä on positiivinen ko-
konaisuus, vai ovatko nämä nyt vain tuntemuksia. Oikeasti haluan jotain tieteellistä tutki-
musta tästä enkä mielipiteitä, ja niihin itsekin näissä omissa puheenvuoroissani tukeuduin,
koska esimerkiksi puheenjohtajamme Halla-aho on puhunut näistä vuosia, mutta hänelle
lähinnä naurettiin, mutta sitten kun tästä alkoi tulla tutkimustietoa, niin moni totesikin, että
kyllä se näin oli, että edustaja Halla-aho on ollutkin oikeassa. Nyt toivon edustajalta jota-
kin tutkimustietoa, että tämä kokonaisuus on tosiaan positiivinen.

Ja sitten totesitte, että niinhän se on kaikkien osalta, ketkä ovat haavoittuvaisia. Näin se
on, mutta kysymyshän on siitä, että kun meillä on huoltosuhteessa nyt jo ongelmia ja kun
me haluamme antaa Suomessa jo nyt oleville palveluita ja suomalaisille palveluita — van-
20



Pöytäkirjan asiakohta PTK 49/2019 vp
hustenhuoltoa, vammaishuoltoa, mielenterveyspalveluita, jotka he ovat ansainneet — niin
eihän meillä ole rahaa, jos me otamme tänne koko ajan kymmeniä- tai satojatuhansia ihmi-
siä lisää. Eihän siinä nyt tarvitse olla mitään kovin suurta matemaattista lahjakkuutta ym-
märtääkseen, että eivät ne rahat vain riitä.

16.01 Sari Multala kok: Arvoisa puheenjohtaja! Ei ollut tarkoitus puhua maahanmuutos-
ta sinällään... [Mari-Leena Talvitie: Arvoisa puhemies!] — Anteeksi, arvoisa puhemies!
[Puhemies: No niin, saatte anteeksi!] Tämä oli vahinko. — Todella, vierailimme sivistys-
valiokunnan kanssa Lapissa pari viikkoa sitten ja keskustelimme siitä, mistä heidän yrityk-
sensä voisivat siellä saada työvoimaa. Siellä itse asiassa koetaan jo niin pahasti, että se on
investointien tekemisen este, kun ei löydy työvoimaa. Samanaikaisesti siellä, kuten meillä
monella muullakin paikkakunnalla, on merkittävä määrä työttömiä työnhakijoita — eli on
tämä niin sanottu kohtaanto-ongelma, mistä paljon puhutaan. Esimerkiksi eilen vierailim-
me Tikkurila Oy:n tiloissa, ja heillä kerrottiin aivan sama tarina siitä, kuinka ei löydy työn-
tekijöitä, vaikka vieressä on ammatillinen oppilaitos. No, varmaan paljon voidaan tehdä
sen eteen, että meidän omat, täällä olevat, ihmiset työllistyisivät, suomalaiset saisivat töitä:
muuntokoulutusta, täydennyskouluttautumista ja niin edelleen. Mutta valitettava fakta
vain on, kuten äsken tässä edustaja Talvitie hyvin kuvasi, että meillä on vähemmän ja vä-
hemmän sitä työikäistä väestöä, ja erityisesti tulevina vuosina meillä ei vain se työikäinen
väestö valitettavasti riitä siihen, että me saisimme kerättyä verotulot samalla tavalla kuin
aiemmin pelkästään suomalaisten voimin. Sen vuoksi olen aivan vakuuttunut siitä, että
työperäistä maahanmuuttoa tarvitaan. Aivan eri asia sitten on se turvapaikkapolitiikka, mi-
hin edustaja Meri varmaan tässä viittasi. Eli totta kai on niin, että näitä kahta systeemiä ei
tule sotkea keskenään. Tästä itse asiassa eilen täällä käytiinkin kyselytunnilla aika pitkä
keskustelu ja ihan hyvä sellainen, ja toivottavasti hallitus ei nyt ole näitä sotkemassa kes-
kenään. Ne, jotka ovat laittomasti maassa, eivät maassa voi olla. Näitä kahta järjestelmää ei
voi sotkea, muuten se luo lisää vetovoimatekijöitä turvapaikkaprosessiin. Sen sijaan mei-
dän pitäisi pohtia sitä, millä tavalla meidän maamme on vetovoimainen paitsi työntekijöil-
le, osaajille, myös suomalaisille niin, että meillä halutaan tulevaisuudessakin lähteä toteut-
tamaan esimerkiksi omaa lapsihaavetta, ja vain näiden kahden turvin meille kasvaa työi-
käinen väestö tulevaisuudessa, samanaikaisesti kuin meidän huollettavien määrä kasvaa,
eli me pystymme huolehtimaan tästä meidän tulevasta hyvinvointiyhteiskunnasta.

Ehkä olisin sanonut sen, mitä alun perin piti itse todeta tässä, että vaikka budjetissa on
erittäin paljon erittäin hyviä asioita, niin kuin täällä moni on kehunut, todella kannatettavia
asioita, kuten panostuksia koulutukseen, niin valitettavasti hyvin moneen kysymykseen
niistä sisällöistä ei vielä saatu tässä keskustelussa vastauksia. Mutta varmaan nyt, kun pää-
semme kuulemaan täällä valiokunnissa asiantuntijoita, saamme vastauksia myös siihen,
mitä kaikkea hyvää niillä rahoilla sitten voidaan tehdä. [Puhemies koputtaa]

16.04 Kimmo Kiljunen sd: Arvoisa puhemies! Tulin tähän pönttöön sen vuoksi, että täs-
sä oli kolme isoa kysymystä, joissa kaikissa on vähän niin kuin ennakkoluuloisia näkemyk-
siä, jotka on hyvä avata tilastojen kautta. Ne kolme asiaa: yksi kysymys oli ulkomaalais-
väestön syyllistyminen rikoksiin ja sen rooli, toinen on tämä, että me velkaannumme, meil-
lä ei ole varaa — siinäkin on yksi iso harha — ja kolmantena on sitten ylipäätään tämä
huoltosuhteen heikkenemisen ongelma, johon on viitattu, joka on aivan täydellinen harha.
Haluan näitä avata, jos tässä nyt pystyy, tässä 5 minuutissa — saattaa olla, ettei pysty.
21



Pöytäkirjan asiakohta PTK 49/2019 vp
Mutta otetaan ensimmäisenä tämä ulkomaalaisväestön ongelmallisuus. Ensimmäisenä
tietysti on huomioitava se, että perinteinen sanonta on ”valhe, emävalhe ja tilasto”, ja minä
avaan vähän, miksi on itse asiassa aika jännäkin huomata tämä asia. Ulkomaalaisväestöstä
kun puhutaan kokonaisuudessaan, niin täytyy muistaa, että suurin ulkomaalainen maahan-
muuttajaryhmä on ruotsalaiset, sitten seuraavat virolaiset, venäläiset ja EU-alue kokonai-
suudessaan. Tämä on se kokonaisuus, jota me joudumme katsomaan, kun puhutaan ulko-
maalaisväestöstä. Kieltämättä meillä on myöskin pakolaisia, jotka tulevat hyvin hankalista
yhteiskunnista, vaikeista olosuhteista, ja heistä on varmaan kustannusrasite, ja onkin tietty
kustannusrasite, yhteiskunnalle. Nämä ovat suojaa kaipaavia ihmisiä, ja me olemme sitou-
tuneet kansainvälisesti siihen, että jos ihminen elää suojattomassa olosuhteessa eli ei saa
omalta valtioltaan suojaa tai on ihmisoikeuksien loukkauksien uhriksi joutumassa, niin sil-
loin sivistysvaltiot Geneven sopimuksen mukaan antavat sen suojan. Tämä koskee myös-
kin suomalaisia, jos sattuisi olemaan tilanne toisinpäin. Eli tämähän on se lähtökohta, ja se
on kieltämättä kustannusrasite meille.

Mutta sitten tämä rikoksiin syyllistyminen: Se on ihan totta, että tilastojen mukaan ul-
komaalaisväestö, jota on karkeasti noin 3,5 prosenttia suomalaisista tällä hetkellä — siis
ulkomaalaistaustaista väestöä 3,5 prosenttia suomalaisista — syyllistyy 11 prosenttiin ri-
koksista. Mutta tässä se harha onkin. Silloin kun puhutaan, että ulkomaalaistaustainen vä-
estö syyllistyy 11 prosenttiin rikoksista Suomessa, siihen ei lueta ainoastaan niitä, mihin
edustaja Meri täällä viittasi, eli Suomessa asuvia maahanmuuttajia, vaan siihen luetaan
myöskin turistit. Turistithan tässä ovat se isoin ryhmä. Jos kävisi niin, että luku puhdiste-
taan väliaikaisesti maassa olevista ulkomaalaisista, se suhteellinen osuus putoaa 4,2 pro-
senttiin. Suhteessa siihen, että heitä on 3,5 prosenttia, ero ei ole kovin suuri. Kieltämättä
seksuaalirikoksissa heidän osuutensa on 25 prosenttia, ulkomaalaistaustaisen väestön. Se
on tietenkin erityisongelma ihmisille haavoittuvassa tilanteessa, ja ulkomailla syyllisty-
tään seksuaalisiin rikoksiin, myöskin suomalaiset syyllistyvät, suhteessa enemmän kuin
kotimaassa — täsmälleen sama ilmiö. Ruotsista on hyvä esimerkki: Ruotsissa on suoma-
laistaustaisia ihmisiä 2 prosenttia väestöstä. Suomalaiset syyllistyvät Ruotsissa rikoksiin
yli 4 prosentin tasolla. Siinäkin on se sama ilmiö, että suurin osa näistä suomalaistaustai-
sista ihmisistä on niitä, jotka ovat turisteina siellä, jolloin tässä on sama ilmiö taustalla.
Ruotsissa voitaisiin sanoa, että suomalaiset ovat paljon rikollisempia ihmisiä kuin ruotsa-
laiset keskimäärin, näillä tilastoilla arvioitaessa. Toistan: valhe, emävalhe, tilasto. Katso-
kaa sinne sisälle, niin näette sen ilmiön tarkemmin.

Sitten tämä kysymys rahasta, velkako se on se ongelma. Täällä edustaja Talvitie viittasi
siihen, että viime hallituskaudella linjana oli se, että joudutaan säästämään, pitämään tiuk-
kaa budjettikuria, tiukan talouskurin politiikka oli hallitseva. Kyllä, se on ollut Suomessa
hallitseva melkein parikymmentä vuotta, se on Euroopassa ollut hallitseva lähes 20 vuotta.
Nyt se suunta on muutettu, tämä hallitus muutti suunnan. Sen minä siinä ensimmäisessä
puheenvuorossa tänään sanoin, että paradigma on nyt vihdoin ja viimein muuttunut, ei vain
Suomessa, se muuttuu myöskin Euroopassa. Tämä nähdään toisinpäin, eli tämä julkisen ta-
louden kuristamispolitiikka, jonka tavoitteena on itse asiassa markkinaehtoistaminen — se
oli ideologinen sisältö taustalla — on johtanut tähän, että me olemme pudottaneet tätä ta-
soa jatkuvasti. Ja se tehdään kaikissa maissa: se tehdään niissä maissa, jotka ovat vähän
velkaantuneet, se tehdään niissä maissa, jotka ovat paljon velkaantuneet. Ja yllätys yllätys,
Suomi kuuluu niihin maihin, jotka ovat vähän velkaantuneet. Emu-kriteerit täyttäviä maita
meillä on Euroopassa ainoastaan kolme kappaletta. Emu-kriteerithän ovat nämä, että bud-
22



Pöytäkirjan asiakohta PTK 49/2019 vp
jetin alijäämä on 3 prosenttia kansantuotteesta ja julkinen velka 60 prosenttia kansantuot-
teesta. Siellä on kolme maata, jotka täyttävät nämä Emu-kriteerit, vain kolme maata: Viro,
Luxemburg ja Suomi — Suomi tietysti eläkerahastojen ansiosta ja niin edelleen. Eli meil-
lähän julkinen talous on ylijäämäinen kokonaisuudessaan, ei alijäämäinen. Ja kun ottaa
nettovelka-asteen maailmanmitassa ja ottaa eläkerahastot siihen mukaan, mitkä pitää ottaa
mukaan, niin itse asiassa Suomi on neljänneksi vähiten nettovelkaantunut maa koko maa-
ilmassa. Siellä ovat edellä Qatar, Norja ja Saudi-Arabia, ja sitten on Suomi. Katsokaa tilas-
toja, Maailmanpankin tilastoja. Te näette, että Suomessa on poikkeuksellisen pieni tämä
julkinen velka, ja silti me olemme samaa kuristavaa politiikkaa täällä harrastaneet, talous-
kuripolitiikkaa, kuin maissa, joissa on vakava ongelma. En halua [Puhemies koputtaa]
väittää sitä, että julkisen talouden täytyy olla epätasapainossa, mutta katsokaa luvut tar-
kemmin.

Palaan tähän viimeiseen aiheeseen eli tähän työikäiseen väestöön vielä. [Vastauspu-
heenvuoropyyntöjä]

Toinen varapuhemies Juho Eerola: Joo, katsotaan. — Siellä muutamat edustajat pyrki-
vät debatoimaan, mutta täällä on mahdollisuus pyytää puheenvuoroja, ei mennä debattiin
nyt.

16.09 Joonas Könttä kesk: Arvoisa herra puhemies! Palaan vielä tuohon maa- ja metsä-
talouspolitiikkaan sen verran, että tuon hallinnonalan määrärahat kasvavat kokonaisuudes-
saan siis ensi vuonna — hallinnonalan määrärahat kasvavat vuonna 2020 verrattuna tähän
vuoteen 2019. 

Mutta sen huolen, minkä edustaja Meri sanoi tuosta investointipuolesta, vien kyllä mie-
lelläni [Leena Meri: Kiitos!] maa- ja metsätalousvaliokunnan kollegoilleni, ja niin kuin
tässä edustaja Multala oikein sanoi, niin pääsemme valiokunnissa vielä käsittelemään näi-
tä budjetteja tarkemmin. On totta, että meidän pitää huolehtia siitä, että maaseudun elin-
voimaisuus turvataan. Itse olen kyllä näistä Makeran pääomittamisrahoista erittäin tyyty-
väinen, koska sitä kautta mahdollistuu juuri se, että voimme investoida maaseudulle myös
tulevaisuudessa. Sieltä kuitenkin tulee se puhdas kotimainen ruoka, joka on paitsi huolto-
varmuuskysymys myös elinvoimakysymys. Oma puolueeni ja itse henkilökohtaisesti kan-
natamme sitä, että me pidämme maaseudun elinvoimaisena, huolehdimme koko maasta, ja
ylipäätään sitä, että huolehdimme kaikista suomalaisista, asuivatpa he sitten taajamissa tai
hieman harvemmin asutuilla alueilla. Mutta tämä tarkennuksena edustaja Merelle, ja odo-
tan kyllä innolla myös itse tuota valiokuntatyöskentelyä, jossa sitten pääsemme tarkem-
min pureutumaan tähän budjettiin. [Leena Meri: Kiitos!]

16.11 Mari-Leena Talvitie kok: Arvoisa puhemies! Tottahan on se, että varaa on siihen,
mihin katsotaan varaa olevan. [Kimmo Kiljunen: Se on hyvin sanottu!] Edustaja Kiljunen-
kin varmaan hyvin muistaa kauden 2007—2011, jolloin elvytettiin aika paljon monestakin
syystä, maailman talouspolitiikan takia. Toki itse olin silloin eduskunta-avustajana, mutta
etsin tietoja siitä näkökulmasta, että sitä ennen alkukaudesta oli varauduttu siihen, että pys-
tytään aika paljonkin velkaa maksamaan kaudella 2007—2008. Maailmantaloudellinen ti-
lanne oli hyvin erilainen, ja onneksi pystyttiin myöskin reagoimaan siihen.

Jos mietitään vielä tätä työllisyyttä ja sitä, minkä takia työllisyyden noston nostin, niin
nimenomaan sen takia, että pääministeri toi esiin kesäkuussa, kun käsiteltiin hallitusohjel-
23



Pöytäkirjan asiakohta PTK 49/2019 vp
maa, että mitään selkeästi työllisyyttä lisäävää toimea hallitus ei aio tavallaan kategorisesti
laittaa pannaan vaan on avoin kaikille työllisyyttä edistäville toimille. Tässä on puhuttu
perhevapaauudistuksesta, joka parantaisi nuorten naisten työmarkkina-asemaa, tässä on
puhuttu saatavuusharkinnan poistosta. Tässä on puhuttu monesta asiasta, ja olisin toivo-
nut, että niitä asioita, jotka eivät niin paljon vaadi selvitystyötä, olisi otettu mukaan jo ensi
vuoden budjettiin, vuoden 2020 budjettiin, monestakin syystä — senkin takia, että ollaan
tavallaan politiikan ytimessä, ja vaikka me kuinka ajattelemme, että vaalit eivät vaikuta,
niin monesti on nähty se, että kun on täysin vaaliton vuosi valtakunnassa, niin silloin pys-
tytään tekemään myöskin sellaisia ratkaisuja, jotka eivät ole niin sanotusti laidasta laitaan
kaikille itsestäänselvyyksiä.

Mitä tulee sitten vielä näihin työllisyystoimiin, meidän ikäluokat tosiaan pienenevät
ihan lähiaikoina. Tulevaisuudessa yhtä työikäistä kohden on kaksi huollettavaa, ovat ne sit-
ten pieniä, mahtavia tulevaisuuden rakentajia ja sellaisia, jotka eivät vielä ole työikäisiä —
toivottavasti sitten jossain vaiheessa työkykyisiä — mutta sitten on tietenkin meidän kas-
vava senioriväestön määrä. Tietenkin meidän täytyy nähdä se voimavarana, mutta me
emme tule pärjäämään tällä pohjalla, ellemme saa sitten joitain muitakin ratkaisuja. Edus-
taja Kiljunen tuossa totesi työn tuottavuuden nousevan. Se on tietenkin hyvä asia, ja sitä on
tapahtunut jo monta kymmentä vuotta, ja teknologian ja työn murroksen kehittyminen on...
[Puhemies koputtaa] Mutta se ei ratkaise sitä, montako työikäistä ihmistä meillä täällä on,
ja meidän huoltosuhdetta.

16.14 Leena Meri ps: Arvoisa puhemies! Yritin kuunnella nyt sitä tilastoa, jossa olisi ol-
lut tämä kokonaisvaikutus, josta edustaja Kiljunen totesi, mutta en sitä huomannut. Kuun-
telin huolella ja ensin oikein aloin laittamaan ylös, mutta sitten totesit, oliko se nyt, että
suurin määrä Suomessa olevia työntekijöitä tai työnhakijoita tai joitakin oli Ruotsista, mut-
ta minä katsoin nyt, [Kimmo Kiljunen: Ulkomaalaisväestö!] että suurimmat vieraskielis-
ten ryhmät Suomessa ovat venäjää, eestiä, arabiaa, somalia puhuvat — että nyt en ihan saa-
nut kiinni tuosta — ja sitten samaten nämä työttömät työnhakijat: Venäjä, Viro, Irak. Nyt
en tiedä, luemmeko me ihan samoja tilastoja, ja siinä mielessä vähän hämmensi tuo teidän
puheenvuoronne. Suomessa puhuvat ruotsia myös Suomen kansalaiset, joilla on toinen ko-
timainen kieli, ruotsi — en usko, että niitä tarvitsee tässä laskea.

Sitten puhuitte seksuaalirikollisista ja ulkomaalaistaustaista. Tästä on puhunut muun
muassa Terttu Utriainen, rikosoikeuden emeritaprofessori, ja hän on todennut tämän, ja
luotan kyllä hänen tutkimusmenetelmiinsä.

Sitten puhuitte siitä, että näihin seksuaalirikoksiin syyllistyvät turistit. En nyt kyllä
muista kuin sen yhden jalkapallojoukkueen, [Eduskunnasta: Lentopallo-!] joka täällä kävi.
Esimerkiksi kun oli tämä Oulun tapaus ja tämä, onko se nyt ”Eno”, mistä nyt on myös pal-
jon puhuttu, niin eivät he kyllä turisteja ole — ellette te nyt sitten tarkoita turvapaikkatu-
risteja. Tai en minä tiedä, mistä turisteista te nyt puhutte, mutta kyllä heistä osa on ollut
täällä turvapaikanhakijoina. Että eivät nämä nyt sinänsä mitään turistimatkailijoita ole, tai
riippuu, miten sen termin määrittelee.

16.16 Sari Multala kok: Arvon puheenjohtaja! Puhemies! — Tämä on nyt niin vaikeaa
tänään minulle, selvästi. Anteeksi, arvon puhemies.

Minä en ihan tiedä — olemme edustaja Kiljusen kanssa näistä muissa ympyröissä aikai-
semminkin keskustelleet — mutta tuntuu, että kaikilla Suomen ekonomisteilla ja talous-
24



Pöytäkirjan asiakohta PTK 49/2019 vp
asiantuntijoilla ja valtiovarainministeriön virkamiehillä on ihan eri tilastot kuin edustaja
Kiljusella. [Leena Meri: Niin minäkin huomasin!] Jotenkin minulle on erittäin haastavaa
ymmärtää, miten voi olla niin, että edustaja Kiljunen lukee joitain ihan muita tilastoja, sillä
kyllä nyt vain on niin, [Kimmo Kiljusen välihuuto] että valtiovarainministeriön virkamie-
het — jotka virkavastuulla arvioivat — arvioivat kuitenkin, että ensi vuonna Suomi ottaa
enemmän velkaa ja Suomen talous ei ole ylijäämäinen. Se on alijäämäinen, ja näin tulee
menemään vielä seuraavina vuosina, jollei tehdä merkittäviä työllisyyttä parantavia toi-
mia, jotta myös tulopohjaa saadaan vahvistettua. Tämä on fakta, ja tästä ei pääse yli eikä
ympäri, vaikka sinne laskettaisiin ne eläkerahastot mukaan.

16.17 Kimmo Kiljunen sd: Arvoisa edustaja Multala, meillä on ihan samat tilastot käy-
tettävissä, ja kysymys on vain siitä, mitä me laskemme mukaan ja mitä me emme laske mu-
kaan. Jos julkiseen talouteen lasketaan ainoastaan kuntien talous ja valtiontalous, ehdotto-
masti me olemme alijäämäisiä, ei tästä ollut kysymys. Mutta mehän olemme rakentaneet
tätä kansantaloutta niin, että me olemme siirtäneet verotuksen painopistettä — jos otetaan
verotukseen myöskin työeläkevakuutusmaksut — siten, että kun 90-luvulla niitä makset-
tiin vielä primäärisesti ansiotuloverojen kautta, niin nykyisin siinä palkkasummassa, mikä
meillä maksetaan veroja, yhä merkittävämpi osa ovat nämä sosiaalivakuutukset, ja ne me-
nevät koko ajan rahastoihin, ne rahastoidaan koko ajan. Ja nehän lasketaan julkisiksi sosi-
aalirahastoiksi EU:n mukaan, eläkeyhtiöissä oleva yli 210 miljardia euroa. Jos ne laske-
taan tähän julkiseen talouteen mukaan, niin kuin ne lasketaan kansainvälisessä tilastoinnis-
sa, kun tehdään nettovelka-asteista lukuja, niin meillä on ihan kokonaan toinen maailma
silmien edessä. Mehän siirrämme ulos koko ajan tämän rahan. Tämä 150 miljardia euroa-
han on sijoitettu ulkomaille, nämä rahathan eivät ole Suomen kansantaloudessa ollenkaan.
Edes niiden korkoja ei käytetä eläkkeisiin, niin kuin pitäisi. Tämähän on se valtava ongel-
ma. Me olemme säästäneet, säästäneet, säästäneet eläkerahoja. Aikoinaan ne piti käyttää
nimenomaan suurten ikäluokkien eläkkeelle siirtyessä, mutta niitä ei ole käytetty siihen, ja
ne korot kasvavat, ja niitä korkojakaan ei käytetä mihinkään käytännössä. Hyvin pieni
osuus, 800 miljoonaa viimeisen kolmen vuoden aikana, on käytetty koroista, jotka ovat 8
miljardia. Rahastot kasvavat keskimäärin 8 miljardia euroa, julkisen talouden vaje on 2
miljardia. Katsokaa tämä kokonaisuus, mitä tässä kansantaloudessa tapahtuu. Me näemme
valtiontalouden kulmalta kyllä juuri tuon, mitä valtiovarainministeriössä sanotaan.

Mutta sitten tulee tämä iso kysymys, jossa ehdottomasti olen edustaja Talvitien kanssa
samaa mieltä, ja kaikki olemme samaa mieltä: totta kai iso haaste Suomessa on työllisyys-
asteen nostaminen ja työpaikkojen luonti. Kaikkihan me tähtäämme siihen, koska hyvin-
vointiyhteiskunta on riippuvainen siitä. Olette oikeassa siinä, että työllisyysasteessa näkyy
myöskin se työikäisen väestön määrän supistuminen suhteessa niin sanottuun passiivivä-
estön määrään, joka ei ole työikäistä. Kyllä, mutta eihän se ole koko totuus. Katsokaa, mikä
on työikäinen väestö: Tämähän on keinotekoinen määritys, joka on nyt otettu, ja meillä
huoltosuhteen kautta puhutaan, että meillä on passiiviväestö, joka on niitä ihmisiä, jotka
ovat alle 15-vuotiaita ja yli 65-vuotiaita. Aktiiviväestö on 15:stä 65:een ikävuoteen, ja sii-
nä on muuten koululaisia mukana, opiskelijoita mukana, mehän opiskelemme yhä pidem-
pään. Niin kuin tiedämme työllisyysasteesta tällä hetkellä, meillähän on lähes kolmasosa
väestöstä — ei nyt enää ihan kolmasosa onneksi — sellaista, joka on työikäistä mutta työ-
voiman ulkopuolella, ja osa siitä on väistämättä työvoiman ulkopuolella. Tämä työikäisen
25



Pöytäkirjan asiakohta PTK 49/2019 vp
väestön määrä, josta me kaikki huolehdimme puhuessamme huoltosuhteesta, on keinote-
koinen laskelmakuvio.

Työllisyysasteen nostamisessa ei ole kysymys ainoastaan tällä määrityksellä työikäisen
väestön osuudesta, vaan minä haastan sen koko ajan niinpäin, että meidän täytyy yli 65-
vuotiaan väestön työllisyysastetta nostaa. Siellä yli 65-vuotiaiden joukossa on jo nyt yli
100 000 palkkatyössä mukana olevaa ihmistä. Jos huoltosuhteesta otetaan tarkat luvut,
huoltosuhde tuolla kriteerillä, jota käytetään, on heikentynyt. Tällä hetkellä meillä on 60
niin sanottua passiiviväestön ihmistä suhteessa 100 työikäiseen ihmiseen, ja on laskettu,
että 2070, jos väestörakenne kehittyy niin kuin se kehittyy, ikäluokat kehittyvät niin kuin
kehittyvät, tämä luku on yli 80. Aidosti tuolla kriteerillä meillä tulee hankaluuksia, kun
työikäisen väestön määrä on pienempi. Mutta kuka teistä kuvittelee, että 2070 me vielä las-
kemme työikäisen väestön olevan 15:stä 65:een ikävuoteen? Me voimme nostaa sen vuo-
den vaikka 2120:een eli sadan vuoden päähän, ja voin vakuuttaa, että silloin on jo yli 100
työikäisen väestön määrä suhteessa niihin, jotka ovat työikäisen väestön ulkopuolella. Kun
keskimääräinen elinikä on silloin 110—130 vuotta, niin eihän meillä enää silloin puhuta,
että 65 vuotta on se ikäraja, jonka jälkeen et ole enää työikäinen. Tässä puhuu yksi ihmi-
nen, joka kuuluu passiiviväestöön Suomen kansantalouden kannalta. Minä olen passiivi-
väestöä tilastollisen huoltosuhteen kannalta, ja meitä on paljon. Tämä joukko vain kasvaa. 

Eli katsotaan tämä kokonaisuus ihan aidosti, ja sen takia olin haastamassa tämän kysy-
myksen, että me olemme vain tällä vanhalla jargonilla liikkeellä emmekä katso, mikä ti-
lanne on. Varmaan on ollut 50 vuotta sitten oikein puhua, että 15:stä 65:een ikävuoteen on
työikäinen väestö, mutta tänä päivänä se ei ole enää realistinen luku.

16.22 Lulu Ranne ps: Arvon puhemies! Palauttaisin tämän keskustelun nimenomaan näi-
hin isoihin faktoihin, eli julkista taloutta ei tasapainoteta tällä hallitusohjelmalla, tällä ta-
lousarvioesityksellä. Se sisältää toki paljon hyvääkin, mutta velkataakka kasvaa, julkisen
sektorin menot kasvavat, julkinen alijäämä kasvaa, verokiila kasvaa — verokiila. Suomen
keskeinen kilpailukykyhaitta, työllisyyden este ja kansalaisten ostovoiman jarru on nimen-
omaan tämä valtava verokiila. Nyt on aivan selvää, että jos meillä on entistä velkaisempi
kansa ja julkinen talous, niin tämä tulee olemaan meille iso ongelma. Jos mietitään sitä,
mitä hallitus nyt tekee, niin se ei tee mitään verokiilan pienentämiseksi, ei. Suomi ei pelas-
tu sillä, niin kuin täällä on tullut oikeastaan esiinkin, vaikka työllisyysaste saataisiin nos-
tettua siihen 75:een; se ei siltikään riitä, jos me emme tätä verokiilaa saa kavennettua. Sen
myötä meillä on jatkuvasti palkan ostovoima heikko, ja se heikkenee edelleen hallituksen
toimenpitein.

Työllisyystoimien vaikuttavuus: Me emme tiedä siitä. Meille on hyvin käynyt selväksi
se, että näillä, teidän pitkällä listalla, voi olla joitain vaikutuksia, niillä voidaan saada jo-
tain aikaiseksi — meillä ei ole mitään takeita siitä. Kaikki toivomme tietenkin, että saatai-
siin tasapainotettua taloutta.

Mutta tähän keskeiseen kysymykseen verokiilasta en ole saanut ministereiltä vastausta.
Vastausta ei löydy, toimenpiteitä sen pienentämiseen tai kunnollisia, aktiivisia tekoja. Ei
niitä löydy täältä. — Kiitoksia.

16.24 Sari Multala kok: Arvoisa puhemies! Tietenkin voidaan täällä keskustella lasken-
tatavoista ja muusta, mutta kun fakta on kuitenkin se, että jos menot ovat suuremmat kuin
tulot, niin silloin otetaan velkaa — piste. Ja se on se, mikä ikään kuin ratkaisee tässä, kun
26



Pöytäkirjan asiakohta PTK 49/2019 vp
katsotaan tätä talousarviota. Toki toinen vaihtoehto on, että korotetaan veroja, ja nyt tämä
hallitushan tekee tietysti molempia. Mutta joka tapauksessa tämä on se asia, mikä ikään
kuin ratkaisee. Suomessa on sovittu siitä, millä tavalla tätä valtion alijäämäisyyttä tai yli-
jäämäisyyttä ylipäätään lasketaan. Ja minun käsitykseni mukaan tässä salissa ei ole kovin
montaa kansanedustajaa, jotka olisivat tästä asiasta eri mieltä — mutta yksi ainakin löytyy. 

Mitä vielä tulee tähän meidän eläkejärjestelmäämme, niin myös tästä on käsittääkseni
hyvin laaja yhteisymmärrys tässä salissa: tämä on sellainen järjestelmä kuin tämä on, eli
osittain rahastoiva järjestelmä. Eli ei ole niin, että suuret ikäluokat olisivat maksaneet ikään
kuin omat eläkkeensä, vaan nykyiset työntekijät maksavat osan, ison osan, nykyisten elä-
keläisten eläkkeistä. Joten ei voida katsoa, että ne Kiljusen viittaamat ulkomailla rahastois-
sa olevat varat olisivat jotain sellaista rahaa, jota voitaisiin käyttää nykyisten eläkeläisten
eläkkeiden maksamiseen.

Vastuut ovat niin suuret tällä hetkellä, että päinvastoin herää kysymys, kun syntyvyys
alenee ja työllisyysaste ei kasva, kestääkö meidän eläkejärjestelmämme tulevaisuudessa
tällaisenaan vai tuleeko meidän tehdä siihen edelleen muutoksia, joko nostaa eläkemaksu-
ja tai edelleen pidentää eläkeikää. Olen aivan samaa mieltä siitä, että työllisyyden kannalta
on tärkeää myös se, että myös yli 65-vuotiaat tai vaikka tämän 63,8 ikävuoden ylittäneet,
jotka ovat eläkkeellä, voivat tehdä työtä. Se on hyvä asia. Itse asiassa minun sukupolveni
nykyisen eläkeiänodotteen mukaan tulee tekemäänkin työtä aina 70 ikävuoteen asti — jos
olen sitä taulukkoa oikein katsonut. Eli tämä on ikään kuin tärkeä kysymys, miten myös ne
henkilöt, jotka ovat eläkkeellä tai osa-aikaeläkkeellä, pystyvät edelleen tekemään työtä ja
niin, että se myös heille on kannattavaa. Mutta se on aivan toinen kysymys kuin se, millä
tavoin meidän eläkejärjestelmämme lasketaan osaksi tätä julkista taloutta ja sen tasapai-
noa.

Vielä ehkä tähän loppuun tästä työllisyysasteesta. Niin kuin edustaja Talvitie tuossa hy-
vin kuvasi, pelkkä työllisyysasteen nousu ei riitä enää tässä vaiheessa, kun me tiedämme,
että meidän syntyvyys jatkuvasti on heikentynyt. Nyt jo on useampi ikäluokka, joka jää toi-
sia pienemmäksi. Eikä meillä ole myöskään sellaista määrää ulkomaista työvoimaa, mikä
ikään kuin tämän vajeen korvaisi. Ja sen vuoksi me tarvitsemme kaikkia muitakin keinoja,
eli työpaikkojen määrän pitää lisääntyä ja työn tehokkuuden pitää [Puhemies koputtaa]
kasvaa.

16.27 Hussein al-Taee sd: Arvoisa puhemies! Tässä salissa on nyt tähän aikaan illasta
mukava debatoida tästä talousarviosta sellaisten ihmisten kanssa ja kuullen, jotka ymmär-
tävät myöskin talouden päälle ja erityisesti Suomen talouden päälle. Näkisin, että me olem-
me nyt viikon verran debatoineet siitä, kuinka samanmielisiä me olemme siitä, miten käy-
tetään 55 miljardia euroa, ja miten hieman erimielisiä olemme siitä, miten me käytämme 2
miljardia euroa. Tästä on ensisijaisesti kysymys. Ja tästä 2 miljardista eurosta hallitus on
päättänyt tässä talousarviossa investoida tiettyihin sektoreihin, joista on aikaisemmin lei-
kattu paljon ja joista nyt tämä hallitus kokee, että niiltä ei voi enää leikata, ja jos niihin ei
nyt panostaisi, niin jo pelkästään sen inflaation vuoksi, joka siitä hyvinvoinnin menetyk-
sestä tulee, saattaa sitten koitua vielä suurempi lasku erityisesti tuleville sukupolville. Eli
tässä on tästä 2 miljardista eurosta tämmöinen arvokeskustelu, jota tässä käydään.

Ja sitten toinen kysymys liittyy suoraan tähän hyvinvointikysymykseen. Tämä hallitus
on päättänyt, että koulutukseen investoimalla, luonnonsuojeluun, ympäristöön, ilmastoon
investoimalla — osittain velkarahalla — tullaan sellaiseen tilanteeseen, että hyvinvointi
27



Pöytäkirjan asiakohta PTK 49/2019 vp
Suomessa tästä pikkasen kohenee, kaikilla, tulevilla sukupolvilla. Ja tässä keskustelussa-
han on kyse siitä, että tämä hyvinvointi maksaa itsensä takaisin, koska siellä on työkykyi-
siä ihmisiä, nuoria, jotka pystyvät ja pärjäävät koulutuksessa, innovaatiokehityksessä,
näissä tulevaisuuden jutuissa niin, että he todella kykenevät sitten maksamaan tätä velka-
taakkaa, pienentämään velkataakkaa, jota Suomi tässä talousarviossa ottaa.

Ja sitten kolmas pointti. Tässä on tämmöinen arvokeskustelu, joka myös on ollut käyn-
nissä koko ajan tässä talousarviokeskustelussa. Ja se on siitä, että tämä hallitus on päättä-
nyt, että se ei laita esimerkiksi tätä toimeentulotukiasiaa pantiksi sille, että jos ihmisellä ei
ole varaa parempaan asuntoon, niin hänet heitettäisiin pois asunnosta sillä, että hänen toi-
meentulotukeaan uhataan leikata. Ihmisille on annettu ymmärtää, niin kuin minä olen lu-
kenut kokoomuksen työllisyyspaperista, että tätä toimeentulotukea leikattaisiin, jos ihmi-
nen ei muuta halvempaan asuntoon. Harvaan asutussa maassa, niin kuin Suomessa, se tar-
koittaisi sitä, että muutetaan lapsetkin toiseen kouluun, mahdollisesti toiselle paikkakun-
nalle, paljon kauemmaksi niistä totutuista ympyröistä. Ja pääkaupunkiseudulla tuollainen
muuttaminen on todella vaikeaa, koska asuntoja vain on niin vähän ja hinnat ovat niin kor-
keat. [Puhemies koputtaa] Tällaiseen politiikkaan tämä hallitus on päättänyt olla lähtemät-
tä, ja siksi meillä tämä talousarvio on siinä kunnossa kuin se nyt on.

16.30 Jari Myllykoski vas: Arvoisa herra puhemies! Palaan muutaman tunnin takaiseen
keskusteluun, jossa edustaja Satonen kävi kiittelemässä hallituksen ohjelmaa siltä osin,
että ne, mihinkä nyt on satsattu rahaa, ovat oikeita kohteita, mutta aina tullaan puheen sii-
hen osaan, että kuitenkin johonkin satsataan liian vähän ja johonkin liikaa, kun siihen ei ole
rahaa. Minun mielestäni on melko irvokasta arvostella sitä, että me nyt laitamme perusope-
tukseen, varhaiskasvatukseen, sillä varjolla, että me olemme maailmassa siinä tilanteessa,
että voi olla, että kauppasota, Lähi-idän tilanne, brexit voivat keikuttaa Suomenkin valtion-
taloutta, ehkä koko Euroopan valtiontaloutta. Olisiko meidän sen vuoksi nyt tarvinnut jät-
tää tekemättä se, mitä lapsiperheet, pienituloiset eläkeläiset tarvitsevat elääkseen tässä
maassa? Emme voi jättää tekemättä sitä ja toteuttaa edelleen sitä edellisen hallituksen leik-
kaavaa politiikkaa, joka kohdistui juuri näihin ryhmiin, joista täällä myös edustaja Satonen
kiitteli, että ne rahat, jotka on niihin laitettu, on kohdennettu oikein. Emme myöskään voi
täältä käsin tietää, mitä työmarkkinatilanteessa tapahtuu. Hallitus ei hallitusohjelmaa ja
budjettia laatiessaan pysty ennakoimaan ja jättämään tekemättä jotain sen takia, että on tu-
lossa kikyn jälkeinen työmarkkinasyksy.

Hallitus ei voi etukäteen ottaa vastuuta siitä, mitä saattaa sattua, vaan tämän hallituksen
linja on ollut se, että nyt tehdään se, mitä täytyy tehdä, jotta ihmisillä on parempi tulevai-
suus. Kun meitä syytetään siitä, että osa tehdään velkarahalla, ja edustaja Zyskowicz antaa
välihuudossaan kuvan, että me varastamme nyt lapsilta, niin on pakko kysyä, että nytkö pi-
täisi niille, joilla vähän on, vielä huonommat edellytykset antaa kouluttautua, eikä niin, että
he pärjäävät paremmin kuin nyt ehkä tässä yhteiskunnassa tietyt ikäluokat, joilla on matala
koulutus. Nyt juuri pitää tämä mahdollistaa, kun meidän ikäluokat pienenevät, näille pie-
nille ikäluokille ja tuleville lapsille, tuleville aikuisille, jotka kantavat tästä vastuun kerää-
mällä omalla ammatillisella taidollaan, yrittäjyydellään sitä valtiontaloutta, mistä kustan-
netaan sosiaaliset palvelut. Niitä edellytyksiä pitää luoda vaikka velkarahalla, jotta heillä
on mahdollisuus tässä maassa elää ja tuottaa hyvinvointia myös toisille kansalaisille. En
minä tiedä, kauanko tämä negatiivinen korkotaso — joka on itse asiassa valtiontalouden
kannalta hyvä vaihtoehto, jos siitä vielä meille maksetaan — tulee jatkumaan, ei varmasti
28



Pöytäkirjan asiakohta PTK 49/2019 vp
hamaan tulevaisuuteen, ja se voi olla suuri kupla, mutta emme voi myöskään siihen varau-
tua, että näin tulee tapahtumaan, jotta emme olisi tekemättä mitään sille, että eläkeläisköy-
hyyttä on ja subjektiivista perhepäivähoitoa ei tässä maassa ole. Mutta tämä hallitus on teh-
nyt. 

En tiedä ottaa kantaa sen paremmin eläkekeskusteluun, kiitän vain edustaja Kiljusta sii-
tä näkemyksestä, joka selvensi varmasti. Olisin toivonut, että väkeä olisi ollut vähän enem-
män kuulemassa sen painokkaan puheenvuoron. Toki naisten osalta täytyy sanoa, että
edustaja Multala varmasti oikein ennakoi, mutta toivotaan niin, että tässä hallituksessa saa-
taisiin meidän ja, sanoisin, kokoomuksen kanssa yhteinen näkemys siitä, että me tarvit-
semme perhevapaauudistuksen, joka edesauttaa naisten työmarkkina-asemaa. Se on erit-
täin tärkeä, ja minä uskon, että me vasemmistoliitossa ja kokoomuksessa jaamme tämän
yhteisen näkemyksen, että me emme tarvitse tähän maahan eittämättä sitä, että meillä on
esimerkiksi yhdeksän vuotta nainen työelämästä pois hoitaakseen lapsiaan kotona. Joo,
perheiden pitää saada valita, kuinka he tekevät sen, mutta meidän järjestelmämme ei saa
ruokkia sitä, että kun he ovat ammattiin valmistuneita, niin se työelämään palaaminen on
erittäin vaikeata, kun se ammatillinen osaaminen on kadonnut sinä aikana ja sinulla ei ole
näyttöä työelämässä pärjäämisestä seitsemään vuoteen tai yhdeksään vuoteen. [Puhemies
koputtaa] Nämä luovat semmoisia portaita, joita pitää välttää, ja onhan meillä tämä elinai-
kakerroin, joka osaltaan sitten huolehtii siitä, että eläkevaroja [Puhemies koputtaa] voi-
daan antaa. 

Herra puhemies! Täytyy sanoa, että kuulin kyllä sellaista tykitystä, että minun on pakko
nostaa hattua edustaja Peltokankaalle siitä retoriikasta ja puhetemmon nopeudesta. Ihailen
kyllä sitä verbaalista taidokkuutta, ja siinä samalla minulle tuli tiedoksi, millainen poliitti-
nen hylkiö minä olenkaan, kun olen tässä hallituksessa mukana ja hallituspuolueen kansan-
edustaja, kun mitään hyvää ei olla tehty ja kaikki on väärin.

16.37 Kimmo Kiljunen sd: Arvoisa puhemies! Tässä ilmestyy puhujapönttöön toinen
hylkiö — jos käyttää niitä termejä, mitä tässä aikaisemmin käytettiin. Halusin edustajille
Talvitie ja Multala vielä kertoa ja lähteä siitä liikenteeseen, että vaikka ehkä sanoinkin teil-
le hieman yllättäviä kulmia, niin isoissa asioissahan me olemme tietenkin samaa mieltä.
Olemme edustaja Talvitien kanssa täysin samaa mieltä siitä, että työpaikkojen luonti on
ykkösasia tässä yhteiskunnassa, sitä kautta myöskin se työllisyysasteen nostaminen. Mita-
taan sitä nyt kuinka tahansa, niin siihen meidän täytyy panostaa, se on aivan selvä asia. Työ
ei ole tietysti ainoastaan valtiontaloudelle tärkeää vaan se on myöskin ihmisille paitsi toi-
meentulon lähde myöskin se luomisen väylä, eli me olemme osa yhteiskuntaa sitä kautta.
Ja edustaja Multalan kanssa olen täysin samaa mieltä: eihän yksityistaloutta sen kummem-
min kuin julkistakaan taloutta voida hoitaa sillä tavalla, että menot ovat suuremmat kuin tu-
lot, senhän täytyy jossain suhteessa olla tasapainossa. Se kulma on ihan oikea.

Jos me puhumme puhtaasti valtiontaloudesta, ja unohdan nyt sitten tämän muun julkis-
yhteisöllisyyden, mihin viittasin näissä eläkerahastoissa — joista sanon hetken kuluttua
kaksi sanaa — niin valtiontaloudenkin osalta siellä on sekä tulot että menot, siellä on ne
molemmat lohkot. Me kiinnitämme jatkuvasti huomiota siihen, että menot, menot, menot,
niitä täytyy leikata, jos ei olla tasapainossa. Toinen lohko on tulot, ja tämä hallitusohjelma-
han lähti liikenteeseen siitä — ja jos me puhumme sosiaalidemokraattisen puolueen vaali-
ohjelmasta, se oli vieläkin kunnianhimoisempi siinä — että veropohjaa tultaisiin laajenta-
maan. Se veropohjan laajennushan tässä on kyseessä. Ei ansiotuloverotusta pidä kiristää
29



Pöytäkirjan asiakohta PTK 49/2019 vp
yhtään — me olemme ihan liikaa vieneet yhteiskuntaa siihen, että me verotamme työn käy-
töstä työvoimaa — vaan tätä veropohjaa pitäisi laajentaa. Ja yksi lohko, jossa veropohjan
laajennus on tietenkin tehtävä jossain vaiheessa, on se suurin hyödyke, mistä tehdään kaik-
kein eniten kauppaa ja mitä kaikkein heikoimmin verotetaan, eli finanssisektori. Rahan-
kaupassahan ei ole minkäänlaisia välillisiä veroja olemassa, kaikessa muussa kaupankäyn-
nissä on. En lähde avaamaan tätä teemaa, arvoisa puhemies, mutta sanon, että veropohjan
laajennus on tietysti se iso juttu, joka meidän täytyy tehdä. Siellä ovat sitten nämä harmaat
taloudet ja veroparatiisit ja koko tämä iso tematiikka, jota on käyty, mutta rahankaupan ve-
rottaminen tietenkin pitäisi saattaa painavasti poliittiselle agendalle. Siitä me saamme voi-
mavaraa siihen, että työn verotusta voidaan laskea.

Mutta sitten nämä eläkerahastot ja eläkekysymys. Työeläkejärjestelmä luotiin 1960-lu-
vulla, mutta jos otetaan vuodesta 95 eteenpäin, jolloin tämä kuuluisa taitettu indeksi otet-
tiin käyttöön — joka siis köyhdyttää eläkkeensaajia lakisääteisesti — ja jolloin rahastojen
koko oli 36 miljardia euroa, niin tänä päivänä se on yli 200 miljardia, 210 miljardia, euroa.
Niiden bruttokansantuoteosuus on noussut 38 prosentista kansantuotteesta tällä hetkellä yli
90 prosenttiin, lähes 100 prosenttiin. Olemme siinä tilanteessa, että me kasvatamme järjet-
tömällä nopeudella näitä eläkevarantoja. Ja kun viittasitte siihen, että se on kaikkien ikä-
luokkien yhteistä rahaa, yhteistä säästöä, niin se onkin. Kukaan ei sano sitä, että se on jon-
kun ikäluokan rahaa, mutta Telan laskelmien mukaan 65 prosenttia näistä eläkevarannois-
ta on itse asiassa nykyisten eläkkeensaajien ja juuri eläkkeelle siirtyvien säästöjä. 20 pro-
senttia on 60-luvulla syntyneiden, 11 prosenttia 70-luvulla syntyneiden ja 4 prosenttia on
80—90-luvuilla syntyneiden. Tämä on se osuus, millä niitä voidaan katsoa, silloin kun kat-
sotaan, minkä ikäluokkien rahoja siellä on ollut. Nuoret eivät tietenkään ole vielä työelä-
mässä olleet ja voineet maksaa niihin rahastoihin niitä rahoja. Se on aikaisempien sukupol-
vien juttua. Ja se, mikä tässä on ongelmallisinta, on se, että näihin rahastoihin ei ole eläk-
keitä maksettaessa turvauduttu vuoteen 2015 mennessä lainkaan. Ne kasvoivat sekä työ-
eläkemaksujen kautta että korkosijoitusten ja muiden kautta. Niihin ei nettosiirtoina mak-
settu lainkaan. Työeläkevakuutusmaksut olivat vuoteen 2015 saakka kattaneet aina koko
eläkemenon, ja rahastot vain kasvoivat koskemattomina. Sen jälkeen niiden korkotuottoja
on käytetty keskimäärin 800 miljoonaa vuodessa tähän vuoteen asti, mutta rahastot ovat
viimeiset 20 vuotta kasvaneet keskimäärin 8 miljardia euroa joka vuosi. Tästä minä puhun,
kun minä puhun koko julkisen talouden alijäämistä ja ylijäämistä. Me säilömme, säilöm-
me, säilömme rahastoihin.

Te viittasitte näihin eläkevastuihin. Se on 700 miljardiksi euroksi laskettu, ja se on täy-
sin keinotekoinen luku. Ei ole yhtä ainutta vakuutuslaitosta, joka laskee koko menonsa sitä
kautta. Palovakuutusmaksuja ei makseta siltä pohjalta, että tiedetään, että jos kaikki palai-
si, se maksettaisiin. Eikä näitä rahastoja ole tähänkään mennessä käytetty eläkkeisiin, eikä
edes korkoja, eikä niitä tulevaisuudessakaan käytetä. Tulevienkin sukupolvien työssäkäy-
vä väestö maksaa sen varsinaisen eläkemenon. Rahastot ovat olleet puskuri, jonka alun pe-
rin piti olla puskuri, jossa on kahden vuoden eläkemeno eli nykyrahassa noin 50—60 mil-
jardia euroa. 

Me olemme rakentaneet Suomeen järjettömän pääomakasauman, joka kasvaa korkoa
koskemattomana, me kuivatamme kansantalouttamme näihin eläkerahastoihin, ja ne rahat
on siirretty ulkomaille. [Puhemies koputtaa] Sen takia meillä on näitä kriisitilanteita. Tämä
kannattaa nyt katsoa ihan huolella läpi, ja tätä katsotaan huolella läpi. Meillä on täällä
myöskin lakialoite olemassa taitetusta indeksistä. Silloin tämä puhutaan läpi.
30



Pöytäkirjan asiakohta PTK 49/2019 vp
16.42 Ville Kaunisto kok: Arvoisa herra puhemies! Melkoinen viikko tässä takana itse
kullakin. Täällä ollaan perjantain alkuiltaa. Kävin ihan oman hyvinvointini vuoksi äsken
tuossa juoksemassa lenkin ja tietyllä tavalla toivon urheilullista ja liikunnallista elämänta-
paa kaikille meille tässä talossa. Siitä olenkin äärimmäisen kiitollinen hallitukselle, että pa-
nostukset liikuntaan ovat olemassa ja ymmärretään se, että liikunnalliset elämäntavat opi-
taan jo suhteellisen nuorena.

Mutta itse asiaan eli kokoaan suurempaan Suomeen. Voimme olla monessa eri asiassa
kokoamme suurempia, mutta yksi sellainen esimerkki, minkä haluaisin nostaa, on talou-
denpito ja esimerkki muille Euroopan maille siitä, miten tulot hankitaan ennen kuin menot
tulevat. Tämä on ehkä se kuva, mitä toivoisin myös Suomen hallituksen nostavan esille vä-
hän voimakkaammin, ja siinä mielessä varmasti kritiikki meiltä oppositiosta on ihan perus-
teltua. Otan huonon esimerkin, josta toivon, että kukaan ei pahastu. Aikoinaan Kreikassa
oli ihmisillä hirveän hyvät oltavat, ja sitten muutamilla seuraavilla vuosikymmenillä ihmi-
sillä ei ollut enää niin hyvät oltavat — mutta se nyt ei liittynyt Suomeen, se oli vain tuol-
lainen löysä esimerkki. Mutta tosissaan ajat ovat hieman haastavat, ja se pitää huomata täs-
sä. Meillä on Kiinan ja Yhdysvaltain välinen kauppasota käynnissä koko ajan. Brexit on
viimeisimpienkin kuulumisten mukaan hyvin epäselvä, ja mahdollisesti vaikutukset tule-
vat olemaan todella suuret. Lähi-idän tilanteesta ollaan nyt puhuttu pari päivää syystäkin ja
siitä järkyttävästä luottamuksen pettämisestä, mitä siellä on tapahtunut. Ehkä juuri tämän
takia toivoisin sellaista vastuullista asennetta taloudenpitoon hallitukselta.

Haluan myös vähän mennä koko maailman ajattelusta pienempään ja omaan vaalipiirii-
ni Kaakkois-Suomeen. Kaakkois-Suomi kärsii siitä, että ihmiset muuttavat pois. Suurin
syy siihen varmasti on työpaikkojen määrä ja mahdollisuus tehdä töitä, ja siinä mielessä
myös vähän kritisoin hallitusta siitä, että työllisyystoimet puuttuvat. Kyllähän se näin on,
että työllisyystoimet ovat varmasti sitä parasta aluepolitiikkaa, millä me tuemme esimer-
kiksi Kaakkois-Suomen kaltaista rakennemuutoksesta kärsinyttä aluetta.

Vielä jos mennään pienempään, niin harmittaa, että en saanut mahdollisuutta kysyä ke-
hitysyhteistyö- ja ulkomaankauppaministeri Ville Skinnarilta Kouvolalle hyvin merkittä-
vän tulevaisuuden investoinnin, Kiinan ratayhteyden, merkityksestä ja siitä mahdollisuu-
desta, miten hallitus voi auttaa ja tukea tämän yhteyden vahvistumista, ja niistä neuvotte-
luista, mitä hallitukselta voisi tässä yhteydessä toivoa.

Loppujen lopuksi on kuitenkin äärimmäisen tärkeää muistaa, että pieni, vaikkakin ko-
koaan suurempi, Suomi elää vahvasta ulkopoliittisesta, aktiivisesta yhteistyöstä, ja toivon,
että kykenemme olemaan hyvin diplomaattisia niin EU:n kuin koko maailman tasolla käy-
tävissä neuvotteluissa. — Kiitoksia.

Keskustelu päättyi.

Asia lähetettiin valtiovarainvaliokuntaan, jolle muut valiokunnat voivat antaa työjärjestyk-
sen mukaisesti lausunnon 30 päivän kuluessa eli viimeistään 11.11.2019.
31


	3
	13.03
	13.07
	13.12
	13.16
	13.22
	13.27
	15.01
	15.07
	15.13
	15.18
	15.24
	15.27
	15.32
	15.37
	15.43
	15.48
	15.51
	15.54
	15.58
	16.01
	16.04
	16.09
	16.11
	16.14
	16.16
	16.17
	16.22
	16.24
	16.27
	16.30
	16.37
	16.42


