















































DEM996B.tmp.xml


Pöytäkirjan asiakohta PTK 146/2018 vp
Pöytäkirjan asiakohta 

PTK 146/2018 vp

Täysistunto

Keskiviikko 23.1.2019 klo 14.00—17.18

2. Kotouttamisen toimivuus
Valiokunnan oma asia O 10/2017 vp
Valiokunnan mietintö TrVM 6/2018 vp

Ainoa käsittely

Puhemies Paula Risikko: Ainoaan käsittelyyn esitellään päiväjärjestyksen 2. asia. Käsit-
telyn pohjana on tarkastusvaliokunnan mietintö TrVM 6/2018 vp..

Keskustelu

14.01 Eero Heinäluoma sd (esittelypuheenvuoro): Arvoisa puhemies! Nyt esillä oleva
kotouttamismietintö jatkaa vuonna 2007 aloitettua tarkastusvaliokunnan perinnettä ottaa
vaalikauden aikana muutama keskeinen asia erillisen selvityksen ja tutkimustyön kohteek-
si. 

Kotouttaminen nousi valiokunnan asialistalle 2005 syksyllä heti vaalikauden alkaessa.
[Ben Zyskowicz: 2015!] — Anteeksi, 2015. Missä olisinkaan ilman edustaja Zyskowiczia.
[Ben Zyskowicz: Väärässä vuosiluvussa!] — Havainto oli, että kotouttamisasiat ovat yhä
merkityksellisempiä suomalaisen yhteiskunnan menestyksen ja sisäisen koheesion kannal-
ta. Sen jälkeen on tehty kaksi tutkimusraporttia. Valiokunta on kuullut erittäin ison joukon
asiantuntijoita, ja kolmevuotinen työ on nyt tullut päätökseen niin, että valiokunta esittää
eduskunnalle yksimieliset havaintonsa tästä aiheesta ja myös eduskunnalle kannanottoeh-
dotuksen. 

Tämän mietinnön linjaus on poikkeuksellisen vaativa ja myös johtopäätökset ehkä vä-
hän normaalista poikkeavia. Johtopäätöksemme nimittäin ovat, että kotouttamisen alueel-
la tarvitsemme uutta ajattelua ja uusia linjauksia sekä kotouttamisen tavoitteiden osalta,
työtapojen osalta että myös toteuttajien osalta. 

Kolme isoa johtopäätöstä tässä työssä nousivat valiokunnassa esille.
Ensimmäinen on, että meidän pitää nopeuttaa tänne tulevien maahanmuuttajien kiinnit-

tymistä suomalaiseen yhteiskuntaan, suomalaisen yhteiskunnan arvojen ja toimintatapo-
jen omaksumista ja myös kielitaidon omaksumista.

Toinen havainto on, että me tarvitsemme lisää velvoittavuutta tähän työhön. Se koskee
sekä vastaanottokeskuksissa tapahtuvaa turvapaikanhakijoiden kanssa työskentelyä että
myös varsinaista kotouttamista, joka lähtee liikkeelle oleskelulupapäätöksestä.

Sitten kolmas havainto on, että kaikessa tässä erinomaisen tärkeätä on, että lisäämme
työelämälähtöisyyttä: mahdollisimman nopeasti työelämään, ja sitä kautta tutuksi suoma-
laisen yhteiskunnan kanssa.

Pienempiin havaintoihin kuuluu sen toteaminen, että kotouttamisen onnistumisesta teh-
dyistä toimista on aivan riittämättömästi tietoa ja tilastotietoa olemassa. Tämä koskee
 Tarkistettu
3.5



Pöytäkirjan asiakohta PTK 146/2018 vp
myös vastaanottokeskusten toimintaa, erityisesti opintotoimintaan osallistumisen osalta.
Valiokunta pitääkin välttämättömänä, että nämä tietopuutteet korjataan mahdollisimman
pikaisesti ja että päätöksentekijät saavat ajantasaisen tiedon siitä, mitä kotouttamisessa on
tapahtunut ja myös miten vastaanottokeskuksissa tänne tulleiden turvapaikanhakijoiden
tutustuttaminen suomalaiseen yhteiskuntaan käytännössä tapahtuu. 

Valiokunta on tehnyt konkreettiset ehdotukset koko eduskunnan kannanotoksi siitä läh-
tökohdasta, että kotouttamiseen saataisiin aikaan merkittäviä uudistuksia. Ensimmäiseksi
muutama sana kotouttamisjaksosta. 

Tällä hetkellä olemme tilanteessa, jossa kotouttaminen voi hyvinkin kestää viisi vuotta,
jopa pidempään, ja valiokunta ehdottaa, että pääsääntöisesti lähdettäisiin siitä, että tulok-
sia pitää saada jo ensimmäisen vuoden aikana ja sitten perustelluista syistä tämä jakso voi
olla pidempi, mutta radikaalisti lyhyempi kuin se tällä hetkellä on. Tämä sama linjahan on
aikaisemmin ollut jo useissa lakiesityksissä, jotka eduskunnalle ovat tulleet.

Samaten valiokunta pitää tärkeänä, että työperäisessä maahanmuutossa työlupa- ja oles-
kelulupahakemusten käsittelyaikoja pystytään edelleen lyhentämään. Valiokunnan mieles-
tä hakemusten käsittely saisi kestää enintään kaksi kuukautta, ja sen jälkeen pitäisi tänne
työhön tulossa olevalla ja yrittäjällä olla tieto, onko lupa myönnettävissä vai ei.

Sitten on tämä velvoitepuoli. Jotta tuloksia saadaan, täytyy lähteä siitä, että myös tänne
tulijoille, tästä maasta turvapaikkaa hakeville, täytyy voida asettaa velvoitteita. Kysymys
ei ole vain oikeuksista. Erityisen hälyttävä tilanne on kieliopintojen puolella. Tässä tehdys-
sä tutkimuksessa kävi ilmi, että vain joka kolmas kieliopintoihin osallistuva on saavuttanut
vaaditun tavoitekielitason, siis vain joka kolmas, ja se on kovin vähän. Ja tietenkin jos tämä
kielitaito ei ole riittävä, niin sitten suomalaiseen yhteiskuntaan ja työelämään tulo käy ko-
vin ohdakkeiseksi. 

Kun kielitaito on kaiken perusta, valiokunta pitää perusteltuna, että kielitaidon osalta
korostetaan velvoitetta osallistua kielikoulutukseen, ja edelleen, että tähän täytyisi liittyä
myös koe, joka todentaa nykyistä paremmin etenemisen kieliopinnoissa. Me tiedämme,
että on myös maita, jotka ovat laittaneet pysyvän oleskeluluvan ehdoksi riittävän kielitai-
don, joten tämä sama keskustelu on tietysti käynnissä myös muualla.

Valiokunta päätyi siihen johtopäätökseen, että silloin kun kielikoulutusta on riittävästi
järjestetty ja kun myös sen tuloksia testataan, ei ole jatkossa perusteltua, että yhteiskunta
kustantaa usean vuoden Suomessa olon jälkeen tulkkauspalveluita, niin että tämä täytyy
etukäteen voida tänne tulijoille kertoa, että jossain vaiheessa se tie on loppuun kuljettu.
[Leena Meri: Aivan oikein! — Mika Niikko: Perussuomalaisten linjalle, hyvä!]

Vastaanottopalveluiden osalta valiokunta korostaa, että orientaatioon suomalaiseen yh-
teiskuntaan ja opintotoimintaan tulee osallistua silloin, kun vastaanottokeskuksissa ollaan,
ja tämän varmistamiseksi valiokunta esittää erillistä eduskunnan kannanottoa.

Työelämälähtöisyys on tärkeä havainto. Myös kielikoulutuksen kannalta osallistumi-
nen työelämään on edullista, ja se helpottaa kielitaidon omaksumista. Työelämävalmiuk-
sien parantaminen on yksi valiokunnan ehdotuksista, miten asioita pitäisi tehdä paremmin.
Tämä edellyttää myös yrittäjien kuuntelemista, kykyä avata polkuja työelämään, sekä niin,
että yrittäjät ovat valmiita ottamaan maahanmuuttajia töihin, että myös niin, että ne järjes-
telmät kykenevät sen hyvin tekemään. Siksi valiokunta esittääkin, että tähän työharjoitte-
luluonteiseen toimintaan laadittaisiin nykyistä paremmat pelisäännöt ja että tämä asia puo-
lestaan vaatii työmarkkinajärjestöjen neuvottelua.
2



Pöytäkirjan asiakohta PTK 146/2018 vp
Valiokunta on käynyt pitkään lävitse myös eri maahanmuuttajaryhmien tilannetta, ja
erityisesti tämä koskee maahanmuuttajanaisia. Meillä on suuri riski, että iso osa naismaa-
hanmuuttajista jää kotiin eikä koskaan pääse — tai hyvin pitkän ajan kuluttua pääsee —
suomalaiseen työelämään ja sitä kautta omaksu riittävää kielitaitoa pärjätäkseen ja vaikut-
taakseen tässä yhteiskunnassa. Vasta kahdeksannen täälläolovuoden kohdalla maahan-
muuttajanaisissa päästään yli 50 prosentin työllisyysasteeseen, ja tämäkään ei ole pitkän
päälle hyvä asia.

Me tiedämme myös, että koulutuspuolella meillä on huomattavia puutteita. Tarkastus-
viraston äskettäisen selvityksen mukaan Pisa-tutkimuksia läpi käytäessä kävi ilmi, että
Suomessa maahanmuuttajataustaisten henkilöiden lasten ja kantaväestön koulutustulos-
erot ovat suurimpia kaikista Pisa-tutkimusmaista. Siis meillä maahanmuuttajalasten kou-
lutustulokset jäävät eniten jälkeen kantaväestöstä, ja se on hämmästyttävä havainto niin
koulutusmyönteisessä maassa kuin olemme.

Naisten osalta pidämme tärkeänä, että heihin liittyy erityispalveluja, jotta he löytävät
omat väylänsä niin kielikoulutukseen kuin sitten myös työpaikoille, ja yhtä tärkeänä pi-
dämme sitä, että katsomme sosiaaliturvajärjestelmää lävitse, ja sehän tapahtuu ensi vaali-
kaudella isomman uudistuksen yhteydessä.

Sitten muutama sana näistä toteuttajista. Valiokunnan havainto on se, että vastuu on ha-
jallaan, ja valiokunta on päätynyt siihen, että paras tilanne olisi, että kotouttamisen koko-
naisvastuu annettaisiin kunnille, niin kuin on tehty Tanskassa ja Norjassa erittäin hyvillä
tuloksilla. Mutta me haluamme tähän kunnallisen vastuun rinnalle myös vahvan roolin kol-
mannen sektorin toimijoille ja vapaaehtoistyölle. Vastaanoton kannalta jo turvapaikkavai-
heessa on merkitystä sillä, että siellä on ihminen, ei pelkästään viranomainen, joka auttaa,
tukee ja opastaa. Tässä valiokunta myös esittää, että katsottaisiin tätä vapaaehtoistyön or-
ganisointia, että valtio olisi omalta osaltaan valmis tukemaan vapaaehtoistyön kokoamista
yhteisen sateensuojan alle vähän samalla tavalla kuin on aiemmin tehty muun muassa ke-
hitysyhteistyön alueella. Näin saataisiin vapaaehtoistyö hyvin palvelemaan kotouttamisen
edistämistä.

Lopuksi valiokunta pitää tärkeänä, että muutoksiin lähdetään välittömästi ensi vaalikau-
den alussa, ja valiokunnan oletus on, että hallitusneuvotteluihin lähtevät tahot ottaisivat tä-
män yksimielisen ehdotuksen, jos se vielä eduskunnan yksimieliseen kantaan johtaa, työn-
sä lähtökohdaksi ja näin tämä iso uudistustyö voisi lähteä hyvällä tavalla liikkeelle. Ja edel-
leen valiokunta ehdottaa, että eduskunta saisi selonteon muodossa selvityksen siitä, mitä
tälle aihealueelle on tehty vuoden 2020 loppuun mennessä. Näin uudella hallituksella olisi
vuosi aikaa ryhtyä työstämään kotouttamislainsäädännön ja muun lainsäädännön tarvitta-
via muutoksia ja sitten tehdä tämän tiekartan pohjalta se iso muutos, jota aika huutaa. Koko
suomalaisen yhteiskunnan etu on, että kotouttaminen tehdään alusta lähtien hyvin ja niin,
että kaikilla tänne tulijoilla on mahdollisuus kiinnittyä suomalaiseen yhteiskuntaan.

Kuten sanoin, valiokunnan mietintö on yksimielinen. Kiitän jäseniä, virkamiehiä ja
myös tutkijoita pitkästä työstä, joka nyt tänään tulee päätökseen.

Puhemies Paula Risikko: Kiitoksia. — Sitten annan puheenvuoron ministeri Lindströmil-
le ensiksi, ja sen jälkeen mennään debattiin. — 5 minuuttia.

14.12 Työministeri Jari Lindström: Arvoisa puhemies! Kiitos valiokunnan puheenjoh-
tajalle ja koko valiokunnalle tästä mietinnöstä. Minä olin siellä myös itse asiantuntijana
3



Pöytäkirjan asiakohta PTK 146/2018 vp
kuultavana, ja moni asia on sellainen, josta olen tämän mietinnön kanssa ihan samaa miel-
tä ja samoilla linjoilla, itse asiassa en juuri mistään ole eri mieltä. Sitten ne prosessit, miten
käytännössä näitä asioita lähdetään viemään eteenpäin, ovat tietenkin oma asiansa, mutta
prosessien nopeuttaminen ja ylipäätään kaikki tämä on sellaista työtä, minkä me olemme
käynnistäneet vuoden 15 tapahtumien jälkeen. Minä olen moneen kertaan sanonut sen, että
työ- ja elinkeinoministeriössä kotouttaminen ja kotouttamiseen keskittyneiden henkilöi-
den määrä oli todella pieni ennen vuotta 15. Se oli yksi pieni osasto, muutama henkilö, ja
kaikki muuttui vuonna 15. Me olemme sinne resursoineet tosi paljon lisää tekeviä käsiä ja
ennen kaikkea laittaneet ajattelun, toimintatavat, kaiken uusiksi. Moni asia on kesken. Esi-
merkiksi koto-lakihan on täällä eduskunnassa, se on osa isompaa kokonaisuutta. Eli taval-
laan osa näistä asioista, mitä valiokunta tässä mietinnössään tuo esille, on niin sanotusti
putkessa, mutta viesti ei varmasti mene hukkaan. Siellä on varmaan sellaisia eväitä juuri
niihin toiveisiin ja niihin esityksiin, mihin valiokunta kiinnittää ihan oikeutetusti huomiota.

Tämä puhe velvoittavuudesta. Minä olen koko tämän kohta neljän vuoden ajan kotout-
tamiseen ja toisaalta työllisyyden hoitoon liittyen koettanut korostaa sitä, että mitä tahansa
me teemme, ei saisi olla ikään kuin sellaista tilannetta, että tulee vastakkainasettelu kotout-
tamispolitiikan ja sitten toisaalta tämän normaalin työvoimapolitiikan kanssa, vaan että ne
työkalut taipuisivat molempiin puoliin ja että tulisi yleistä hyväksyttävyyttä sille, että ko-
touttamisen toimenpiteitä saataisiin vietyä eteenpäin. Me kaikki toki haluamme, että ko-
touttaminen onnistuu. Sehän, että sanotaan, että kotouttaminen on täysin epäonnistunut, ei
tietenkään pidä paikkaansa, mutta pitää tunnustaa se, jos jossain on epäonnistuttu: käsi ylös
ja sitten korjaamaan sitä, mikä on väärin. Ja mikä on ollut ongelmallista, on se, että nimen-
omaan tiettyjen etnisten ryhmien kohdalla tilastot ja faktat näyttävät, että työllistyminen ei
ole sitä, mitä sen pitäisi olla. Silloin me tulemme muun muassa esimerkiksi naisten ase-
maan, ja naiset pitää saada tähän kotouttamistyöhön paljon vahvemmin mukaan kuin tä-
hän saakka on ollut, koska itse uskon näin, että kun heidät saadaan tähän mukaan, niin me
alamme näkemään ihan toisenlaisia lukuja työllistymisen tilastoissa.

Työelämälähtöisyys on ollut meillä lähtökohta alusta saakka. Me olemme sitä pitäneet
tässä esillä, ja se on ihan keskeisenä ollut siinä ajattelussa, miten me ajattelemme kotout-
tamisesta. Sehän ei ole pelkästään työllistymistä, mutta työllistyminen on aivan keskeinen
osa — ei ainoa mutta keskeinen — osa sitä, että ihminen tulee osaksi tätä yhteiskuntaa. Me
olemme pyrkineet lyhentämään näitä polkuja, muun muassa kieliopinnoissa: ei niin, että
istutaan luokkahuoneessa, vaan opitaan käytännön kieltä vuorovaikutuksessa toisten ih-
misten kanssa, oli työharjoittelussa tai työelämässä, koska se on paras tapa kotoutua minun
mielestäni.

Tämä havainto, mikä tässä myös on, että tätä järjestelmää pidetään monimutkaisena, on
ihan totta. Tätä pitää selkeyttää, pitää miettiä sitä, kenellä on sitten vastuu tästä. Nythän se
on niin, että TE-hallinto ja kunnat hoitavat tätä. Tätä jakoa on syytä miettiä. Valiokunnan
puheenjohtaja esitti samanlaista mallia kuin Ruotsissa ja Tanskassa. Nämä ovat varmaan
asioita, joita on syytä pohtia, mikä on sitten Suomeen toimiva malli. Vapaaehtoistyön roo-
li, kolmannen sektorin rooli, on merkittävä, siellä tehdään jo nyt tosi hyvää kotouttamis-
työtä. Kunhan vain saadaan tämä työnjako selkeytettyä, kuka tekee ja mitä tekee. Siellä on
tiettyjä asioita, jotka viranomaiset hoitavat, ja tiettyjä asioita, joissa sitten vapaaehtoistyöl-
lä ja kolmannella sektorilla olisi paljon enemmän roolia, kunhan vain mietitään, mikä se
mahtaa olla. Silloin täytyy nämä järjestelmät ja vastuut selkeyttää, jotta jokainen tietää,
mitä tekee. Olen samaa mieltä siitä, että mahdollisimman äkkiä ensi vaalikauden alussa
4



Pöytäkirjan asiakohta PTK 146/2018 vp
näitä toimenpiteitä liikkeelle. Meillä on nyt olemassa hyviä aihioita, koska kyllä työ- ja
elinkeinoministeriö — ehkä kaikesta kritiikistä huolimatta — on tehnyt jo nyt paljon sel-
laisia toimenpiteitä, jotka ovat minun mielestäni oikeansuuntaisia.

Lopetan tämän siihen, että kotoutuminen on ensisijaisesti kotoutettavan omalla vastuul-
la. Tämä on kaksisuuntaista, ja minun mielestä se velvoittavuus liittyy myös siihen. Ei voi-
da odottaa, että valtiovalta ja kunnat tekevät asioita. Se ei ikinä onnistu, jos kotoutettava
itse tai sitten joku kulttuurillinen syy estää häntä osallistumasta siihen prosessiin. Nämä
kun pystytään ratkaisemaan, niin me olemme paljon pidemmällä tässä tärkeässä asiassa.

Puhemies Paula Risikko: Kiitoksia, ja sitten mennään debattiin hetkeksi aikaa.

14.18 Eero Heinäluoma sd (vastauspuheenvuoro): Arvoisa puheenjohtaja! Pyydän käyt-
tää puheenvuoron myöhemmin, kunhan kuulen kansanedustajien kannanottoja.

Puhemies Paula Risikko: Selvä.

14.18 Tarja Filatov sd (vastauspuheenvuoro): Arvoisa puhemies! On hienoa, että täm-
möisestä asiasta on löytynyt yhteinen näkemys siinä, miten kotouttamista pitää kehittää, ja
pääsääntöisesti on helppo myös yhtyä niihin esityksiin, mitä tarkastusvaliokunnassa on. 

Yhtä asiaa haluaisin kuitenkin pohtia tässä ääneen. Tavoite on hyvä, että lähdetään siitä,
että kotouttaminen tapahtuisi ensimmäisen vuoden aikana. Ilman muuta kannatan sitä. Ja
kannatan myös sitä, että täällä sanotaan, että maahanmuuttajanaiset ovat erityinen ryhmä.
Mutta sitten, kun nämä kaksi asiaa yhdistetään, perään tulee kysymysmerkki. Elikkä usein
siellä taustalla saattaa olla syynä se, että on perhevapaata, on äitiysvapaata tai jotakin muu-
ta, jolloin sitten vuoden aikamääre ja kotouttaminen eivät istu yksiin. Meidän pitäisi löytää
sellaisia malleja, jotka tunnistavat perheen tarpeet, mutta samaan aikaan ovat tiukkoja sen
suhteen, että kotouttamistoimenpiteisiin pitää osallistua ja niiden pitää tapahtua ikään kuin
mahdollisimman nopealla aikajänteellä. Siksi toivoisin, että ajattelisimme niitä välineitä,
jotka tukisivat perhevapaallakin olevien kotouttamisprosessia esimerkiksi perhevapaan
uudistamisen kautta tai sitten tulonsiirtojärjestelmän kautta [Puhemies koputtaa] sillä ta-
valla, että ei joutuisi pois kaiken avun piiristä ikään kuin sen vuoksi, että haluaa osallistua
kotouttamiseen. 

Puhemies Paula Risikko:  Tarkastusvaliokunnan varapuheenjohtaja, edustaja Ala-Nissi-
lä.

14.20 Olavi Ala-Nissilä kesk (vastauspuheenvuoro): Arvoisa rouva puhemies! On osoit-
tautunut, että tämä oli tärkeä tutkimuskohde ja tärkeä mietintö valiokunnalle tehdä tässä,
kun tätä on tehty. 

Todella kiinnitän huomiota myöskin siihen, että tullaan mahdollisimman lähelle kotou-
tujaa, jolloin kuntien ja kolmannen sektorin roolin pitää vahvistua, ja nämä vastuukysy-
mykset ovat tärkeitä, viime kädessä myös kotoutujalla itsellään täytyy olla vahva velvolli-
suus. On myöskin voitu todeta, että esimerkiksi kansanopistoissa kotoutuminen on onnis-
tunut varsin hyvin ja välttämättä ei tarvitse olla suuri kaupunki, kun kotoutetaan, vaan yh-
teisöllisyys voi toimia paremmin muuallakin. 
5



Pöytäkirjan asiakohta PTK 146/2018 vp
Puhemies! Totta kai myöskin maahanmuuttajien määrällä on merkitystä. Se täytyy suo-
raan sanoa, että meille tuli niin suuri määrä, että tässä on hallituksella ollut tekemistä. Sen
takia maahanmuuton pitää olla hallittua, jotta kotouttaminen voi olla hallittua.

14.21 Olli Immonen ps (vastauspuheenvuoro): Arvoisa rouva puhemies! Haluan myös
osaltani tarkastusvaliokunnan jäsenen roolissa kiittää koko valiokuntaa tästä erinomaises-
ta mietinnöstä ja rakentavasta yhteistyöstä. Työhän oli kaikkinensa haastava, mutta mie-
lestäni siinä onnistuttiin erinomaisen hyvin. 

On tosiasia, että kotouttaminen ja kotoutuminen eivät ole onnistuneet Suomessa hyvin.
Tämä näkyy muun muassa tiettyjen maahanmuuttajaryhmien heikkona työllistymisenä,
heikkona kielitaitona, se näkyy myös rikostilastoissa. Velvoittavuutta kotoutumisessa tu-
lee lisätä, maahanmuuttajien vastuuta omasta kotoutumisesta on lisättävä. 

Mutta ennen kaikkea haluaisin kiinnittää huomiota kahteen asiaan. Aikaisemmin mei-
dän kotouttamisjärjestelmämme on ollut hyvin pirstaloitunut. Se on ollut hyvin byrokraat-
tinen. Toivon, että jatkossa tähän asiaan saadaan muutosta aikaan. Lisäksi kotoutumisen
[Puhemies koputtaa] mittaamiseen tarvitaan selkeät mittarit, ja näitä mittareita valiokunta
nyt tässä mietinnössään tarjoaa.

14.22 Päivi Räsänen kd (vastauspuheenvuoro): Arvoisa puhemies! Myös minun tarkas-
tusvaliokunnan jäsenenä täytyy sanoa, että oli aika hätkähdyttävää nähdä se, miten heikos-
sa kunnossa meidän kotouttamistoimintamme on. Mielelläni olisin teitä, ministeri, tässä ol-
lut kehumassa, mutta nousee mieleen, johtuisivatko nämä puutteet osaltaan siitä, että teillä
oli niin valtava työmäärä työministerinä ja oikeusministerinä silloin alkuvaalikaudesta,
että tämä kotouttamistoiminta jäi vähän sitten heikommalle siinä paineessa, jota maahan-
muuttajat toivat. 

Mutta aivan erityiset katvealueet ovat todellakin maahanmuuttajanaisten kohdalla.
Työllisyyshän on tärkeä indikaattori, ja kaksi viidestä maahanmuuttajataustaisesta naises-
ta on todellakin työmarkkinoiden ulkopuolella. Siihen toki vaikuttavat kulttuuriset seikat,
eri kansallisuuksilla on erilaisia lukemia tässä, mutta meidän kotouttamisjärjestelmät eivät
löydä esimerkiksi työperusteisen maahanmuuton mukana tulleiden puolisoita kotoa eivät-
kä myöskään sitten perheenyhdistämisen seurauksena tulleita naisia. 

14.24 Pia Viitanen sd (vastauspuheenvuoro): Arvoisa rouva puhemies! Sanoisin kyllä,
että on erittäin hienoa ja tervetullutta se, että tästä aihealueesta on voitu tehdä yksimielinen
mietintö tarkastusvaliokunnassa. Valiokunta on tehnyt erinomaista työtä tässä asiassa. Itse
olen vain varajäsenenä enkä ole niin paljon ollut paikalla, mutta mitä olen katsonut tätä
lopputulosta, niin täytyy kyllä sanoa, että hyvin aiheelliset asiat on yksimielisesti tässä nyt
nostettu pöydälle. Ja se, että tämä on yksimielinen, antaa myös todella hyvän pohjan sille,
että tulevalla kaudella voidaan tähän laajaan uudistustyöhön lähteä näiden periaatteiden
pohjalta, mitä valiokunta tässä nyt on nostanut esiin.

Tietyt asiat, mitä tässä tuli esille esimerkiksi juuri tämän velvoittavuuden suhteen, ovat
erittäin hätkähdyttäviä: ei ole seurantaa, ei ole tilastointia. Mielestäni on itsestäänselvää,
että nämä asiat pitää olla tulevaisuudessa paremmalla tolalla. On äärimmäisen tärkeää, että
puhutaan nopeudesta, että prosessit ovat nopeita ja nopeasti päästään sitten sinne työelä-
mään. Ja kaiken kaikkiaan esimerkiksi tämä kielitaitokysymys ja muut, mitkä tässä nouse-
6



Pöytäkirjan asiakohta PTK 146/2018 vp
vat, [Puhemies koputtaa] ovat sellaisia, että on hyvä, että niistä nyt on jo yksimielisiä lin-
jauksia.

Puhemies Paula Risikko:  Pysytään minuutissa kaikki.

14.25 Kaj Turunen kok (vastauspuheenvuoro): Arvoisa puhemies! Minäkin kiitän kyllä
valiokuntaa tästä yksimielisestä, joskin kriittisestä mietinnöstä, ja erityisen kiitoksen kyllä
mielelläni annan puheenjohtaja Heinäluomalle tämän asian huolellisesta pitkästä käsitte-
lystä, ja valiokunnan jäsenet ovat asiasta mukavasti ja täysin päässeet näkemyksiään tähän
esittämään.

Kun sanoin, että tämä on kriittinen mietintö, niin kyllä se sitä on tähän nykytilanteeseen
verrattuna. Tässä jo muutamissa puheenvuoroissa tuli tämä velvoittavuus, että sitä täytyisi
lisätä, ja näinhän se on, mutta nykyisinkin on velvoittavuutta maahanmuuttajilla osallistua
kotouttamiskoulutuksiin ja kotouttamiseen, mutta se ei ole oikein toteutunut. Sitä ei ole
seurattu, ja siinä on mahdollisuus ollut kotoutusrahan leikkaukseen jopa 20 prosentilla
sanktiona, jos ei osallistu, vaan sitäkään ei ole käytetty. Huolestuttavaa tietysti on se, että ei
ole mitään tilastointeja siitä, miten passiivista ympäri maata tämä osallistuminen on ollut,
ja tämä tieto on [Puhemies: Minuutti!] jatkossa tietenkin saatava.

14.26 Eero Reijonen kesk (vastauspuheenvuoro): Arvoisa rouva puhemies! On tietysti
arvokasta, että valiokunta sai yksimielisen mietinnön aikaiseksi, ja tietysti puheenjohtaja
johdatteli varsin ansiokkaasti tätä valiokuntatyötä.

Muutaman asian nostan esille:
Ensinnäkin on äärettömän tärkeätä, että löydettiin yksimielinen näkemys kotouttamisen

nopeuttamiseen. Se on iso haaste tänä päivänä ollut, kun asiantuntijakuulemisessa kuulim-
me, että se saattaa kestää 5—10 vuotta eikä oikeastaan tapahdu mitään. Nyt tässä on sel-
keästi otettu tämä vuoden aikajana, joka on todella hyvä, ja sillä keinoin tehostetaan tätä
kotouttamista.

Toinen iso asia on se, että vastaanottokeskusten osalta me näimme, että toiminnan pa-
rempi ohjeistus ja valvonta pitää saada aikaan, että siellä ihan oikeasti annetaan sitä kieli-
koulutusta mutta siellä annetaan myös koulutusta yhteiskunnan toimintatapoihin, sääntöi-
hin ja arvojen tuntemukseen, joka on äärettömän tärkeätä näissä haasteellisissa tilanteissa,
mitä viime aikoina on ollut. [Puhemies koputtaa] Sillä keinoin on erittäin hyvä tämän poh-
ja.

14.27 Touko Aalto vihr (vastauspuheenvuoro): Arvoisa puhemies! Kotoutumisen no-
peuttaminen ja toimivuuden parantaminen on varmasti koko tämän salin yhteinen tavoite.
Tahdon kuitenkin tuoda huomion siitä, että kotoutustoimien keskiössä tulee aina olla yh-
teiskunnan ja yksilön vastavuoroisuus. Kun vaaditaan velvoittavia asioita, tulee myös re-
sursoida niitä toimia, jotka mahdollistavat velvoitteiden täyttymisen, etenkin, kun kotou-
tumisaikaa pyritään nopeuttamaan.

En voi myöskään tarpeeksi korostaa sitä, että elämä on aina kokonaisuus, ja niin tärkeää
kuin työvoimanäkökulma onkin, se on kuitenkin suppea lähtökohta. Esimerkiksi oikeus
omaan perheeseen on aivan keskeinen asia kotoutumisessa.

Toivon myös, että keskustelussa ei puhuta ihmisten yli eikä niputeta kaikkia ihmisiä yh-
den nimikkeen alle, koska jokainen ihminen on aina yksilö.
7



Pöytäkirjan asiakohta PTK 146/2018 vp
14.28 Hanna Sarkkinen vas (vastauspuheenvuoro): Arvoisa puhemies! Valiokunnan
mietintö on yksimielinen, mutta on huomattava, että kaikki ryhmät eivät ole edustettuina
tarkastusvaliokunnassa eivätkä siten ole myöskään päässeet mukaan tämän mietinnön laa-
timiseen. Mietinnössä on hyviä elementtejä mutta myös kehitettävää.

Tämä kotoutumisprosessin nopeuttaminen vuoteen voi olla ongelmallinen, jos ei se ota
huomioon yksilöllisiä tarpeita. On hyvä, että pyritään nopeuttamaan ja tehostamaan ko-
touttamisprosessia, mutta vuosi ei voi olla yksiselitteinen aikaraja, koska voi olla erilaisia
perhetilanteita ja elämäntilanteita, joissa tarve on pidemmälle jänteelle.

Naiset on tärkeä fokus, sillä nimenomaan naisten matala työllistymisaste vetää maahan-
muuttajien yleistä työllistymisastetta alas. Eli kiitokset tämän asian nostamisesta.

Mutta, arvoisa puhemies, on otettava kaikissa toimenpiteissä huomioon se, että maahan-
muuttajat ovat hyvin erilaisia, erilaisista taustoista ja erilaisista valmiuksista, [Puhemies
koputtaa] joten näiden toimenpiteiden täytyy olla myös räätälöityjä ja ihmislähtöisiä.

14.29 Eva Biaudet r (vastauspuheenvuoro): Arvoisa puhemies! Myöskään RKP:n edus-
kuntaryhmä ei ole edustettuna tarkastusvaliokunnassa, mutta olemme iloisia siitä, että
muutkin eduskuntaryhmät ovat kiinnostuneita integraatiosta, joka on erittäin tärkeää ihan
meille jokaiselle ihmiselle, koska itse asiassahan sen ydin tarkoittaa, että on osallinen ja
tuntee olevansa osallinen yhteiskunnassa.

Kielitaito on yksi indikaattori ja varmaan työllisyyskin on yksi, mutta ne eivät kuiten-
kaan ole ainoita eikä aina ole välttämätöntä, että juuri nämä palat. Voi olla muitakin tapoja,
joilla kuuluu yhteiskuntaan, jolloin tuntee olevansa sen osa ja osallistuu sen tekemiseen. Se
on ehkä tärkeää muistaa.

Tässä on hyvin otettu esille naisten asema ja ylipäätänsäkin naisten matalammat työllis-
tymisluvut. OECD:n tutkimuksessahan nostettiin esille, että kotihoidon tuki on yksi tällai-
nen ansa, niin kuin se on kaikille naisille tänään palkkakehityksen ja muutenkin työllisty-
misen kannalta.

Helsingissä on panostettu erityisesti niihin kouluihin, joissa on enemmän sellaisia lap-
sia, joilla on muu äidinkieli kuin suomi tai ruotsi, [Puhemies koputtaa] tai on työttömyyttä,
ja siellä on saatu tosi hienoja tuloksia, ja nimenomaan poikien kohdalla, kaikkien poikien,
[Puhemies: Aika!] ei pelkästään maahanmuuttajapoikien vaan kaikkien poikien.

14.31 Lauri Ihalainen sd (vastauspuheenvuoro): Arvoisa puhemies! Tunnen jonkinmois-
ta myötätuntoa istuvaa ministeriä kohtaan, senkin vuoksi, että tämä on haastava aihe. Vii-
me hallituskaudella itselläni oli tilaisuus jonkin verran näistä asioista vastata.

Tämän mietinnön arvo on siinä, että se on yksimielinen. Tämän mietinnön arvo on siinä,
että tässä ei syytellä ketään. Tämän mietinnön arvo on siinä, että se tarjoaa asiallisen kes-
kustelupohjan maahanmuutosta ja kotouttamispolitiikasta tunteitten sijasta.

Haluan kiinnittää huomiota siihen, että maahanmuuton lähtökohdat ovat hyvin erilaisia.
Perhesyyt ovat suurimmat, sitten ovat työperusteisuus, opiskelu ja humanitääriset syyt.

Vielä haluan sanoa sen, että Suomen väkiluku kasvaa ainoastaan maahanmuuton myötä
tästä eteenpäin. Eli työperäisen maahanmuuton tarve meillä on, mutta pelisääntöjen pitää
olla reilut, ihmisiä kunnioittavat ja tasa-arvoiset. Koulutus, kielitaito ja työ ovat parasta ko-
touttamista ja juurevaa kotouttamista, ja sille pohjalle seuraavan hallituksen ohjelman pi-
täisi rakentua.
8



Pöytäkirjan asiakohta PTK 146/2018 vp
14.32 Toimi Kankaanniemi ps (vastauspuheenvuoro): Arvoisa rouva puhemies! Sipilän
hallitus nimitettiin 29. toukokuuta 15, ja noin kolme kuukautta myöhemmin alkoi tämä
maahanmuuttovyöry. Hallitus oli sen kesän ajan ollut maisemakonttorissa, ja ministeri
Lindströmillä oli kaksoissalkku, ja elettiin talouden syvää ahdingon aikaa. On siis aika ym-
märrettävää, että vielä silloin syksyllä 15 ei ollut kovin suuria valmiuksia a) ottaa vastaan
tällaista vyöryä ja b) ruveta kotouttamistoimenpiteisiin niillä resursseilla ja sillä kokemuk-
sella, mikä oli lähinnä tullut kiintiöpakolaisten kautta edellisinä vuosina. Eli järjestelmä oli
täysin varautumatta tähän tilanteeseen.

Nyt on kolme vuotta kulunut siitä, ja on siis sinänsä vähän harmillista, että tämän kol-
men vuoden aikana ei ole kotouttamisjärjestelmää saatu tämän pitemmälle kuin mitä tämä
hyvä mietintö lausuu ja sisältää. Nyt on syytä panna nämä täytäntöön. 

Kuntien osuutta tässä haluaisin vielä nostaa esille — mutta aikaa ei taida siihen olla. Ni-
mittäin kunnille nyt tässä edelleen pannaan vastuuta hyvin paljon, [Puhemies koputtaa] ja
taloudelliset resurssit ja muut kuntien osalta pitää myös samalla turvata.

14.33 Pekka Haavisto vihr (vastauspuheenvuoro): Arvoisa rouva puhemies! Ensin on
syytä kiittää tarkastusvaliokuntaa ja sen puheenjohtajaa hyvin tehdystä työstä. On helppo
yhtyä työn, kielikoulutuksen, naisten osallistumisen ja naisten työelämään pääsyn tavoit-
teisiin. Nämä ovat erittäin tärkeitä tässä mietinnössä.

Ottaisin esiin kaksi asiaa, joihin on ehkä hyvä kiinnittää huomiota. Yksi on, että kun pu-
humme työstä ja työn tarpeellisuudesta ja tavoitteellisuudesta, meillä on jonkin verran
maahanmuuttajien piirissä kokemusta, että eivät pääse edes työhaastatteluun nimensä pe-
rusteella tai ihonvärinsä perusteella. Yleensähän tämmöisessä yhteydessä sitten voidaan
sanoa, että voi olla jopa syrjiviä tai rasistisiakin käytäntöjä. Näistähän pitää päästä eroon.
Ketään ei saisi syrjiä työelämässä ihonvärinsä, nimensä tai syntyperänsä vuoksi.

Toinen kysymys on maahanmuuttajayrittäjyys. Meillä on jo paljon maahanmuuttajia,
joilla on pieniä ja keskisuuria yrityksiä. He voisivat opastaa ja olla tutoreina uusille tuli-
joille tässä maahanmuuttajayrittäjyydessä. 

14.34 Arto Satonen kok (vastauspuheenvuoro): Arvoisa puhemies! Kiitän myös tarkas-
tusvaliokuntaa tästä raportista. Kotoutumisessa onnistuminen on ihan välttämätöntä sekä
koko yhteiskunnalle että ennen kaikkea tänne tulevien osalta. Tämä ei myöskään ole help-
po laji. Tiedän, että monissa muissakin maissa mietitään, miten tämä tulisi ratkaista. 

Otan vain kaksi asiaa ihan lyhyesti esille. 
Tuosta ajan lyhentämisestä. Voi olla tilanteita, että se vuosi on liian lyhyt, mutta kyllä

vuodessa jo aika pitkälle selviää se, onko henkilö kotoutumassa, tai jos ei ole, niin mitä on-
gelmia siihen sitten liittyy. Eli kyllä on äärimmäisen tärkeää olla viimeistään siinä kohtaa
tarkastelujakso, että ollaanko oikealla polulla. 

Sitten toinen asia on tämä kielitaitokysymys. Pysyvän oleskeluvan kytkemisessä tähän
kielitaitovaatimukseen on kyllä minun mielestäni ideaa, koska jos henkilö haluaa opiskel-
la ja oppii suomen tai ruotsin kieltä, se osoittaa, että hän haluaa oikeasti integroitua Suo-
meen ja jatkaa elämäänsä täällä. 

14.36 Sari Essayah kd (vastauspuheenvuoro): Arvoisa rouva puhemies! Haluan kiittää
valiokuntaa tästä erittäin hyvästä mietinnöstä ja myöskin siitä, että tässä on erityisesti maa-
hanmuuttajataustaiset naiset nostettu kotouttamistoimenpiteitten kiirehtimisen kärkeen.
9



Pöytäkirjan asiakohta PTK 146/2018 vp
Meidän täytyy muistaa, että maahanmuuttajaäideillä on merkittävä rooli silloin, kun he
kasvattavat seuraavaa sukupolvea, ja heidän kauttaan heidän lastensa integraatio yhteis-
kuntaamme sitten joko onnistuu tai epäonnistuu. Sen takia tämä painopiste on erinomaisen
hyvä. 

Täällä on esitetty epäilys siitä, että tuo vuoden kotouttamisaika nimenomaan kääntyisi
maahanmuuttajanaisia vastaan. Mielestäni ei, jos me ajattelemme, että eihän äitiys ole kui-
tenkaan este kotoutumiselle, vaan meidän pitää järjestää kotouttamistoimenpiteet, esimer-
kiksi kielikurssit sillä tavoin, että sinne voidaan ottaa lapset mukaan. Olen itse nähnyt Is-
raelissa, miten etiopialaistaustaisia naisia on kielikurssilla koulutettu siten, että viereisessä
huoneessa ovat olleet vauvat ja heitä on voinut käydä välillä imettämässä, jos tarve on ol-
lut. Meillä on paljon järjestöissä, [Puhemies koputtaa] seurakunnissa ynnä muissa mahdol-
lisuutta olla tekemässä tämän tyyppistä [Puhemies: Aika!] kotouttamistoimintaa. Eli äitiys
ei ole kotoutumisen este. 

Puhemies Paula Risikko: Sitten edustaja Adlercreutz. — Pyritään olemaan minuutissa. 

14.37 Anders Adlercreutz r (vastauspuheenvuoro): Kyllä. — Ärade talman! Tässä mie-
tinnössä on monta hyvää aihiota, mutta haluaisin nostaa esiin saman asian, jonka edustaja
Sarkkinen nosti, että maahanmuuttajia on hyvin erilaisia, heillä on erilaiset tarpeet. Jos me
teemme liian tiukat raamit, niin se ei välttämättä edistä kotoutumista. 

Meillä on maahanmuuttajia, jotka hyvin pärjäävät englannin kielellä, ovat korkeassa
asemassa yrityksissä, yrityselämässä. Heille englanti on työkieli, ei heitä kannata velvoit-
taa oppimaan mitään muuta. Se ei heidän tilannettaan tai meidän taloustilannettamme pa-
ranna. 

Edustaja Aalto nosti esille perheen merkityksen. Se, että saa perheen tänne, on myöskin
oleellinen osa kotouttamista. Kun on tutkittu kotoutumisen edellytyksiä, on myöskin nos-
tettu esille yhteiskunnan yleistä ilmapiiriä. Jos kokee olevansa tervetullut, jos ei koe syr-
jintää, jos ei koe rasismia, niin silloin kotoutumisen edellytykset paranevat huomattavasti.
Siinä meillä varmaan kaikilla on vähän parantamisen varaa. 

14.38 Li Andersson vas (vastauspuheenvuoro): Arvoisa puhemies! Kuulin jonkun edus-
tajakollegan sanovan, että kotoutuminen ei toimi, ja haluan nyt siltä osin korjata, että meil-
lähän on paljon tämän yhteiskunnan jäseniä, jotka ovat joskus tänne muuttaneet ja jotka
ovat kotoutuneet mainiosti, mutta on totta, että kotouttamispalvelut eivät toimi niin hyvin
kuin me haluamme, ja siksi tämä keskustelunaihe on tärkeä.

Valiokunta painottaa omassa mietinnössään muun muassa kielikoulutuksen tärkeyttä ja
haluaa nyt sitten nostaa vaatimuksia kielikokeiden muodossa, mutta kyllä siinä yhteydessä
pitää myöskin keskustella meidän kielikoulutuksen laadusta. Nyt on ollut paljon esimerk-
kejä julkisuudessa siitä, kuinka — näillä kotoutumiskursseilla kun tehdään bisnestä — se
liian usein johtaa siihen, että kun kilpailutuksissa painotetaan hintaa, niin opetuksen laatu
kärsii kaikista eniten, kuten myöskin opetuksen saavutettavuus. Samaten, mitä tulee kotou-
tumisjakson lyhentämiseen, en ihan ymmärrä, miten voi tulla sellaiseen johtopäätökseen,
että jos kotoutuminen ei toimi nykyisellään riittävän hyvin, niin ratkaisu on kotoutumisen
lyhentäminen sen sijaan, että sitä pyrittäisiin parantamaan.
10



Pöytäkirjan asiakohta PTK 146/2018 vp
14.39 Harry Wallin sd (vastauspuheenvuoro): Arvoisa puhemies! Olen Etelä-Pohjan-
maan maakunnasta ja kaupungista Seinäjoki, missä ei ole kovin paljon ollut ongelmaa ko-
toutumisen suhteen. Toki meille on nyt otettu kiintiöpakolaisia, ainoastaan Seinäjoelle
koko Etelä-Pohjanmaalla. Vuoden 2015 turvapaikanhakijoiden ryntäyksen kautta meille
tuli myöskin Kauhavalle turvapaikkaan aika paljon — yli 300 turvapaikanhakijaa tälläkin
hetkellä on — ja nyt ovat tällä alueella kunnat joutuneet miettimään, miten näitä kotoutta-
mistoimenpiteitä pitää tehdä. On aivan totta se, että tämä on liian monimutkaista ja sirpa-
leista, jotta saataisiin yhtenäinen ketju kotouttamaan näitä ihmisiä.

Erityisen hyvänä pidän tässä mietinnössä sitä, että tämä on yksimielinen, ja sitä, että täs-
tä tulee myöskin velvollisuuksia. Jos on vanhempainvartti ja vanhemmat ovat olleet Etelä-
Suomessa jo kahdeksan vuotta ja pitää olla tulkki paikalla, niin kyllä silloin pitää tietysti
miettiä, ovatko kotoutuminen ja kielenopetus toimineet oikein.

Puhemies Paula Risikko:  Otetaan siitä vierestä myöskin edustaja Paatero, joskin edusta-
ja Wallinkin oli pyytänyt puheenvuoron. [Naurua]

14.40 Sirpa Paatero sd (vastauspuheenvuoro): Kiitoksia, rouva puhemies! Tässä erittäin
hyvässä raportissa on tämä kohta, jonka mukaan kotoutumislain kokonaisuudistus on tar-
peen, ja allekirjoitan sen täysin, kun tässä hallintovaliokunnan puolelta näitä katselen ja
kaikkia muita, ulkomaalaislakeja ja muuta, tulee pieninä pilkkeinä, minkä jälkeen kukaan
ei oikein pysty tietämään siitä kokonaisuudesta — niin että tällä puolella ei näin kävisi.

Kuntien osalta allekirjoitan täysin sen, että vastuu kunnille ja yhteistyö siellä järjestöjen
kanssa on sitten ensiarvoisen tärkeää. Olemme monta kertaa kiinnittäneet huomiota siihen,
että kuntakorvausten pitäisi olla toisella tasolla ja että meillä on hyvin erilaisia kuntia tällä
hetkellä. Helsingissä ja Vantaalla todetaan, että mitään projektimaista ei enää tarvita vaan
siellä on jo siirrytty kymmenissä vuosissa ihan normaaliin toimintaan palvelujen järjestä-
misessä, mutta joillain pienemmillä paikkakunnilla, missä ollaan ensimmäistä kertaa tilan-
teissa, tarvitaan ihan myöskin opetusta ja oppimista tähän kotouttamiseen. Tällä hetkellä
kunnat ovat suhtautuneet hyvin myönteisesti. Enemmän ja enemmän löytyy kotikuntapaik-
koja, mikä on minusta hieno asia.

14.42 Ozan Yanar vihr (vastauspuheenvuoro): Arvoisa puhemies! On mielenkiintoista
kuunnella tämän niin sanotun kantasuomalaisen salin kommentteja tästä kotoutumisesta.
Tässä keskustelussa puhutaan maahanmuuttajista ulkopuolisina objekteina, jotka eivät
kuulu me-kategoriaan ja joita pitää pitää aktivoida. Se ei todellakaan ole näin. Maahan-
muuttajat kuuluvat tähän yhteiskuntaan, toimivat yhtä lailla samassa yhteiskunnassa mei-
dän kanssamme käsi kädessä.

Minä kääntäisin katseen hallitukseen. Kun tässä rakennetaan mielikuvia, tässä puhutaan
siitä, että kotoutujalla on velvollisuus, kulttuuriset syyt, puhutaan etnisistä ryhmistä, minä
kääntäisin katseen hallitukseen: mitä tämä hallitus on tehnyt? Te leikkasitte subjektiivises-
ta päivähoito-oikeudesta, veitte ihmisiltä oikeuden siihen. Sitten perheenyhdistämisestä
teitte lähes mahdottoman. Lisäksi myöskään perhevapaauudistusta ei ole tehty.

Tässä on helppo tulla huutelemaan tänne, mutta mitä hallitus on tehnyt asian parantami-
seksi? Pelkästään nämä kolme hanketta vaikeuttavat tosi monen ihmisen asemaa tässä yh-
teiskunnassa. [Puhemies: Aika!] Kannattaa olla rehellinen. Jokainen ihminen, jolle anne-
taan mahdollisuus, [Puhemies: Aika!] kyllä kiittää tätä yhteiskuntaa.
11



Pöytäkirjan asiakohta PTK 146/2018 vp
Vähän realismia tähän keskusteluun.

14.43 Markku Rossi kesk (vastauspuheenvuoro): Arvoisa puhemies! Viitaten tuohon
edelliseenkin puheenvuoroon onneksi tässä keskustelussa kukaan ei mistään suomalaises-
ta ole huudellut yhtään mitään, vaan päinvastoin. Voi sanoa, että on tällä hetkellä erittäin
ratkaisukeskeinen rooli eduskunnalla ja tarkastusvaliokunnalla tämän kokonaisuuden sel-
vittämiseksi. Tästä iso kiitos. Ihmettelin viime kyselytunnilla, kun olisin mielelläni silloin
tämän kotouttamisasian nostanut esille, mutta silloin oli vähän eri saundi tässä salissa. Nyt
ollaan oikealla tiellä. 

Kun luin tätä valiokunnan kannanottoehdotusta kokonaisuudessaan, niin onhan tämä
aika poikkeuksellinen: 11 edellyttää-kohtaa. Tässä on hyvä toimenpideohjelma. Sitä tilan-
netta, mikä on kuntien rooli, valiokunnan puheenjohtaja selvitti, ja se täällä tekstissäkin
avautuu paremmin. Eli myös järjestöjen rooli on hyvin merkittävä. Kunnat eivät yksistään
tai yksittäinen kunta ei pysty tähän ongelmatiikkaan vastaamaan. Esimerkiksi Siilinjärven
vastaanottokeskus Tarinan vanhassa sairaalassa on Setlementti Puijolan ylläpitämä, ja se
toimii kokonaisuudessaan varsin hyvin.

14.44 Ville Tavio ps (vastauspuheenvuoro): Arvoisa puhemies! Ei työperäisillä maahan-
muuttajilla ole mitään tarvetta mihinkään kotoutumispalveluihin ja muihin. He kyllä so-
peutuvat yhteiskuntaan aivan erinomaisesti. Tätä koko kotouttamishuttua ei tarvittaisi, jos
ei olisi tätä sosiaaliturvaperusteista maahanmuuttoa käynnissä. Tämä koko kotoutta-
mishomma on epäonnistunut, koska se suuntautuu liikaa kantaväestön ja yhteiskunnan
muuttamiseen. Kaikki tämmöinen positiivinen diskriminaatio, kaikki etuoikeudet ja kaik-
ki erityispalvelut tulisi pikemminkin pyrkiä lopettamaan ja siirtymään maahanmuutossa
työperäiseen maahanmuuttoon. Se on aivan oikein. 

Ministeri sanoi hyvin, että tässä pitää korostaa yksilön vastuuta. Vastuu sopeutumisesta
tulee laittaa tulijalle itselleen. Se on yksilön oma valinta, miten sopeutuu yhteiskuntaan, jo-
hon hän muuttaa. Se on kuitenkin sinisilmäistä meiltä täällä ajatella, että kaikki muslimi-
maista tulevat olisivat tulossa tänne rakentamaan juuri suomalaisten arvojen mukaista yh-
teiskuntaa — eivät ole tulossa — ja se täytyy selvittää, sillä ne, ketkä eivät ole tulossa, [Pu-
hemies koputtaa] täytyy sitten lähettää pois.

Puhemies Paula Risikko:  Edustaja Sarkomaa, sen jälkeen edustaja Heinäluoma ja sen
jälkeen ministeri.

14.45 Sari Sarkomaa kok (vastauspuheenvuoro): Arvoisa rouva puhemies! Tarkastusva-
liokunta on tehnyt arvokkaan työn. On hienoa, että kotoutumistoimet on nyt läpivalaistu, ja
on hyvä, että kotoutujan vastuuta korostetaan, mutta on tärkeää myös katsoa, mitä me tässä
yhteiskunnassa voimme tehdä, erityisesti kun puhumme maahanmuuttajataustaisista lap-
sista. Se ei tietenkään ole yhtenäinen ryhmä, mutta vakava havainto on se, katsotaan sitten
Pisa-tuloksia tai esimerkiksi sitä, kuinka moni maahanmuuttajataustainen lapsi menee lu-
kioon: se on noin 5 prosenttia, kun kantaväestöstä 50 prosenttia. Sen takia on erittäin tär-
keää, että me katsomme koulutusjärjestelmäämme, mutta myöskin sitä, miten me saamme
äidit mukaan, miten maahanmuuttajataustaiset äidit ovat mukana tässä yhteiskunnassa, jot-
ta he voivat sitten tukea lapsiaan, samoin kuin isät, opin tiellä. Siinä mielessä se, että ko-
rostamme äitejä ja heidän mukaan tulemista, on kaiken a ja o, ja on tärkeää, että otetaan op-
12



Pöytäkirjan asiakohta PTK 146/2018 vp
pia Helsingistä, jossa järjestetään äitiyslomalla oleville äideille kotoutumiskoulutusta, jos-
sa on lapsenvahti, niin suomen kielellä kuin sitten, kun on vaikka arabiäitejä, arabian kie-
lellä ja [Puhemies koputtaa] äidit voivat heti tulla kotoutumaan. Helsinki on tässä esimer-
killinen.

14.46 Eero Heinäluoma sd (vastauspuheenvuoro): Arvoisa puhemies, kun tämä käsittely
on vähän poikkeuksellinen, eduskunnan aloitteesta tehtävä päätös, niin salliiko puhemies 2
minuuttia käyttää tässä yhteydessä? [Puhemies: Olkaa hyvä!] 

Kiitän erinomaisen hyvistä puheenvuoroista, jotka hyvin tuovat esille tämän kokonai-
suuden, ja kiitän myös niistä kiitoksista, joita valiokunta on tässä saanut osakseen. Sillä on
merkitystä, niin kuin edustaja Ihalainen sanoi, että me pystymme näin vaikeaa aihetta kä-
sittelemään rehellisellä ja analyyttisella ja vähemmän puoluepoliittisella tavalla. Kyllä se
on tärkeä signaali koko suomalaiselle yhteiskunnalle, että näitä asioita voidaan käsitellä ja
päätyä yhteiseen johtopäätökseen. Uskon, että tällä on arvoa sekä tämän kotouttamisen
osalta mutta ylipäänsä maahanmuuttoasioiden käsittelyn osalta.

Isoja muutoksia tarvitaan siinä koko yhteiskunnan henkisessäkin asenteessa, miten tätä
hoidetaan, ja kyllä siinä on myös se kysymys, että miten suomalaisen yhteiskunnan arvot
siirtyvät tänne tulijoille. Tässä suhteessa nykyinen kotoutumislaki, sen 3 §, kyllä aika hy-
vin kertoo tilanteen, miten me olemme vuosikymmeniä ajatelleet tätä asiaa: ”kotoutumi-
sella tarkoitetaan maahanmuuttajan ja yhteiskunnan vuorovaikutteista kehitystä, jonka ta-
voitteena on antaa maahanmuuttajalle yhteiskunnassa ja työelämässä tarvittavia tietoja ja
taitoja samalla kun tuetaan hänen mahdollisuuksiaan oman kielen ja kulttuurin ylläpitämi-
seen”. Siinä ei ole mitään suomalaisen yhteiskunnan arvojen tai pelisääntöjen opettamises-
ta niille, jotka tänne viimeksi tulevat. Tämä on tämä meidän vanhanaikainen, nöyrä tapa lä-
hestyä asiaa, ja sillä on omat perusteensa, mutta pidän selvänä tämän valiokunnan työn
pohjalta, että kyllä meidän täytyy hiukan enemmän kertoa siitä, mikä tämä yhteiskunta on,
miten täällä toimitaan ja minkä arvojen pohjalta toimitaan. Jos sitä ei tehdä, ei voi syntyä
kestävää integraatiota. 

Sitten toisinpäin: Jos me emme käytä tähän aikaa, vaivaa ja myös rahaa, kyllä meillä on
sama tie kuin minkä me olemme Ranskassa ja myös Ruotsissa nähneet, siis renkaiden polt-
tamisena. Ei tämä ole niin erikoinen maa, etteikö se, jos hyväksytään se, että 5 prosenttia
menee lukioon, tai jos hyväksytään se, että maahanmuuttajien lasten oppimistulokset ovat
radikaalisti heikompia kuin kantaväestön, johtaisi isoon syrjäytymisongelmaan, kun tällä
tiellä mennään vuosikymmen eteenpäin. Nyt meillä on vielä aikaa ja mahdollisuus toimia
ja reagoida, ja sen takia uskon ja toivon, että tämä mietintö otetaan tulevassa hallituksessa
vakavasti. 

Pari kommenttia vielä lyhyesti: 
Edustajat Filatov ja Sarkkinen puhuivat tästä yhdestä vuodesta, ja juuri niin kuin he sa-

noivat, ei tietenkään yksi vuosi voi kaikissa tapauksissa riittää. Mutta se ajatus on, että an-
netaan signaali virkamiehille, hallinnolle, että tämän pitää radikaalisti lyhentyä. Kun edus-
taja Andersson viittasi siihen, että auttaako lyhentäminen, niin joudun sanomaan, että kyl-
lä se auttaa. Tämä ei voi kestää vuositolkulla, niin että syntyy sosiaaliturvariippuvuus, kun
ihmiset tottuvat asettamaan vähän vaatimuksia itselleen ja omalle elintasolleen. Että täy-
tyy päästä sinne työelämään ja sitä kautta ottaa oma paikkansa, ja myös vaikuttamisessa.
Eli kyllä tällä lyhentämiselläkin on merkityksensä, edellyttäen että on tarjontaa palveluista
13



Pöytäkirjan asiakohta PTK 146/2018 vp
ja kielikoulutuksista ja että ne ovat monipuolisia, niin kuin täällä ihan oikein on sanottu.
[Eva Biaudet: Avataan työmarkkinat!] 

Edustaja Haavisto sanoi tästä syrjintäasiasta, ja kyllä siitäkin puhuttiin, mutta sitä tässä
vähemmän käsiteltiin. Se on myös vaikea, jopa vielä vaikeampi kuin tämä muu työ, koska
sitten puhutaan yksittäisen yrittäjän, työhönottajan, asenteesta. Mutta ehkä siinä tämä tule-
va työvoimapula tekee oman tehtävänsä.

Uskon, että tässä hengessä kun jatkamme, Suomen kansa kiittää meitä kaikkia ja aivan
erityisesti niitä, jotka ovat ehdokkaina ensi eduskuntavaaleissa. 

14.50 Työministeri Jari Lindström: Arvoisa puhemies! Tähän alkuun kiitos edustaja
Heinäluomalle erinomaisesta puheenvuorosta. Minun tehtäväni ministerinä ei ole niin-
kään tuijotella taaksepäin vaan miettiä tulevaisuutta ja miettiä, mitä kehittämistarpeita
meillä mahdollisesti on. Nyt tämä tarkastusvaliokunnan mietintö antaa erittäin hyvää poh-
jaa sille. Eihän se ole vielä mikään lakiesitys, vaan se on pohja sille keskustelulle, jonka
kautta me sitten lähdemme näitä asioita viemään eteenpäin.

On ikävää, edustaja Yanar, että te koette, että me täällä ikään kuin puhumme teistä jo-
tenkin ulkopuolisena. Minä koen, että te olette täysin samalla lailla suomalainen kuin mi-
näkin ja te olette kotoutunut tähän järjestelmään, ja niin on moni muukin. Mutta tilastot
vain faktisesti näyttävät, että tässä on kehitettävää. Ei tämä ole mikään syytös. Ja kun tämä
valiokunnan mietintö on yksimielinen, niin kyllä siellä on myös teidän edustajanne nimi
tuolla alla, niin että sikäli vähän hämmästelin tätä puheenvuoroa. Te annoitte kritiikkiä hal-
lituksen toimista ja kysyitte, mitä me olemme tehneet. Me olemme uudistaneet KOTO-
koulutuksen työelämälähtöisemmäksi — juuri sitä, mitä valiokunta edellyttää — ja luo-
neet sisälle nopeasti työllistyvien polkuja. Me olemme nopeammin KOTO-kouluksesta
siirtymässä ammatilliseen koulutukseen, ja siellä sisällä voi nyt sitten jatkaa niitä kieli-
opintoja. SIB-malli elikkä tämä sosiaalinen vaikuttavuusinvestointimalli: sitä on etenkin
työvoimakapeikkoaloille kehitetty. Kaikkien TE-palveluiden aktiivisempi käyttö, myös
maahanmuuttajien kohdalla: siellä on palkkatukea, työkokeilua, uravalmennusta. Näitä
kaikkia voidaan sitten miksata kotoutumisajalla muiden palveluitten kanssa. Ja kotoutta-
misen osaamiskeskus, jossa on siis erilaisia toimijoita samassa moniammatillisessa pake-
tissa: tämä toimii. Ideana on, että laajennetaan tämä, mikä Helsingissä toimii, myös muual-
le maahan. Että kyllä me olemme tehneet lukuisia toimenpiteitä, mutta niin kuin sanoin,
osa näistä asioista on vielä prosessissa ja me emme vielä tiedä niiden vaikuttavuutta. Emme
me tumput suorana niiden 2015:n tapahtumien jälkeen ole seisoneet. Pitää muistaa, että ei
ihmistä pidä kotouttaa mihinkään järjestelmään, vaan tähän yhteiskuntaan. Me emme esi-
merkiksi tarjoa pelkkää kielikoulutusta, vaan vahvaa työelämäpainotteista koulutusta.
Työllistytäänkö ja opitaanko kieltä sillä, että istutaan pelkästään luokkahuoneessa? Mei-
dän mielestämme ei, vaan polkujen pitää johtaa nopeasti luokkahuoneen ulkopuolelle. Että
tämmöistä ajattelua.

Tämä kehittämistyö ei ole valmis. Me tilasimme OECD:ltä raportin siitä, mitä me olem-
me tehneet oikein. Se tarkastelu loppui nimenomaan siihen vuoteen 15, ja se oli kriittinen.
OECD kertoi meille myös omia havaintojaan, mitä sen jälkeen on tehty, ja sanoi, että me
olemme ihan oikealla tiellä. Minun mielestäni tämä keskustelu pääosin osoittaa sen, että
me jaamme tämän saman käsityksen, että tasapainossa velvoittavuutta ja tukea, jolloin me
olemme paljon pidemmällä yhteiskuntana. Meidän pitää kotouttamisessa onnistua ehkä
ensimmäisenä maana maailmassa.
14



Pöytäkirjan asiakohta PTK 146/2018 vp
Puhemies Paula Risikko: Mennään vielä hetkeksi aikaa debattiin.

14.54 Timo V. Korhonen kesk (vastauspuheenvuoro): Arvoisa puhemies! Tarkastusva-
liokunnalta aivan erinomaisia, yksimielisiä ja tulevaisuuteen katsovia linjauksia.

Ehkä pari pohdintaa:
Ensinnäkin tämä, että jatkossa kotoutumisjakso olisi yksi vuosi. Tähän tuli vähän jo sel-

keyttä, mutta myönnän, että itsekin jäin vähän pohtimaan sitä, onko nyt todella sitten tar-
koitus lyhentää nykyinen kolme vuotta yhdeksi vuodeksi vai onko tarkoitus, että vuoden
jälkeen katsotaan, miten pitkälle on päästy ja miten jatketaan. 

Toinen pohdinta kotoutumisen näkökulmasta: Totta kai kielitaito ja työ ovat äärettömän
keskeisiä ja tärkeitä. Ehkä ministerinkin suuntaan jäisin kysymysmerkin omaisesti pohti-
maan sitä, pitäisikö meidän myös miettiä ja pohtia sitä, olisiko meidän syytä tukea eri kei-
noin suomalaista työelämää siinä, että se ottaa vaillinaisen kielitaidon omaavia työnteki-
jöitä myös töihin. Ministerin suuntaan ehkä kysymyksenä tämä.

14.55 Pauli Kiuru kok (vastauspuheenvuoro): Arvoisa rouva puhemies! Tässä mietin-
nössä on erinomaisia asioita, ja Heinäluoma on pitänyt hyvät puheenvuorot tässä, niin kuin
moni muukin. Pitää nopeuttaa, pitää lisätä velvoittavuutta ja pitää lisätä työelämälähtöi-
syyttä — tässä ovat ne kolme kohtaa. Oikein hyvä. Ministeri Lindström sanoi, että pitää
olla myös omaa vastuuta, ja näinhän se on.

Kiinnitän tässä huomiota vielä tähän tilastotietoon. Se on hieman puutteellista, siihen
täytyy todellakin saada parannusta, kielikoulutuksen tuloksia pitää parantaa. Sitten naisten
asema: Ei todellakaan voi olla niin, että naiset jäävät siinä määrin kotiin, kun tässä nyt tä-
mänhetkisen tiedon valossa on tapahtumassa. Heidät pitää saada tiiviimmin yhteiskuntaan
mukaan.

Hyvin lyhyesti täällä otetaan myös kolmatta sektoria mukaan. Kiinnitän siinä huomiota
urheiluun ja liikuntaan. Se on yksi parhaimmista tavoista saada ihmiset mukaan siihen po-
rukkaan, joka ympärillä on. 

Kannustinloukuista sanotaan sivulla 10. Niihin pitää kiinnittää huomiota. Jos maahan-
muuttaja toteaa, että saa paremman elintason pelkillä tuilla kuin kotimaassaan millään ta-
valla, niin se viesti [Puhemies koputtaa] on kyllä sitten väärä. Siinä täytyy ottaa järki kä-
teen.

14.56 Antti Lindtman sd (vastauspuheenvuoro): Arvoisa puhemies! On syytä yhtyä nii-
hin kiitoksiin, joita täällä on salin laidasta laitaan esitetty tarkastusvaliokunnan työlle ja
erityisesti sille, että tästä vaikeasta asiasta on pystytty tekemään yksimielinen, yhteinen
mietintö ja on myöskin yksimielisyys näistä 11 toimenpiteestä, jotka valiokunta esittää.

Nostan esiin sieltä kaksi asiaa: ensinnäkin on tärkeätä, että oleskelulupahakemusten kä-
sittelyjä nopeutetaan, ja toiseksi sitten, että on tärkeää, että kotouttaminen alkaa heti, se
aika on riittävän tiivis, siellä on palvelut, mutta siellä on myös tätä velvoittavuutta. Ja sen
lisäksi on tärkeää, että suomalaisen yhteiskunnan toimintatavat, säännöt ja arvot ovat tässä
mukana.

Ja haluan, puhemies, todeta, että tämä on itse asiassa hyvin samankaltainen, joka oli ryh-
mien viimeviikkoisessa sopimuksessa.

Ehkä lopuksi voi todeta, että kun nyt on lyhyen ajan sisään kaksi tällaista yksimielistä
yhteisymmärrystä löytynyt, onko niin, että olemme yhteiskunnassa vihdoinkin kasvamas-
15



Pöytäkirjan asiakohta PTK 146/2018 vp
sa siihen, että pystymme keskustelemaan tässä asiaperusteisesti, asiallisesti, kiihkottomas-
ti ja ongelmien ratkaisuun paneutuen?

14.57 Leena Meri ps (vastauspuheenvuoro): Arvoisa puhemies! Edustaja Lindtman,
olemme vihdoinkin siinä pisteessä, että me keskustelemme maahanmuuton ongelmista ja
kotoutumisen ongelmista, ja siitä perussuomalaisena olen erittäin iloinen. Kun kuuntelin
teidän puheenvuorojanne, niin arvopohjamme on todella lähestynyt, elikkä ilmeisesti olet-
te tulleet vähän lähemmäksi meitä, koska nyt on tullut velvollisuuksia ja sitä omavastuuta
henkilöille itselleen.

Tämä kielikoe on erittäin tärkeä. Jos miettii, että saat ilmaisia tulkkauspalveluja vuosi-
kausia, niin totta kai se oma motivaatio laskee, ja se on järkyttävän kallista. Itse jopa mie-
tin, että jopa viranomaismenettelyissä voisi edellyttää tiettyjä omavastuita, jos henkilö ei
ole suorastaan viitsinyt opetella kieltä, koska jokainen oppii kieliä, jos näin haluaa.

Kulttuurin ja lainsäädännön sisäistäminen on äärettömän tärkeätä. Myös vaikka tulisi
kielteinen turvapaikkapäätös, niin siitä huolimatta pitää tulla ehdottoman selväksi, miten
täällä maassa toimitaan ja miten täällä ollaan.

Ministeri puhui jostakin kulttuurisesta esteestä kielikoulutukseen. Toivottavasti ette tar-
koittanut sitä, että kulttuurillinen este on mahdollisuus kieltäytyä kielikoulutuksesta. Ha-
luan tarkentaa tämän.

14.59 Eero Lehti kok (vastauspuheenvuoro): Arvoisa rouva puhemies! Tästä kielikoulu-
tuksesta. Suomessa riittää oikeastaan, kun pystyy kommunikoimaan esimiehen, asiakkai-
den tai työyhteisöjen kanssa. Siihen todennäköisesti riittää muutama sata sanaa. Se voi olla
englannin kieltä, siihen voi käyttää jatkossa käsiä, mutta sen jälkeen kun pystyy työyhtei-
sössä olemaan mukana ja tekemään työtä, kieli paranee automaattisesti, koska se tilanne
oppia kieltä on paljon hedelmällisempi kuin pelkkä luokkayhteisö.

Suomen viranomaiset suhtautuvat hyvin nuivasti englannin kielen opettamiseen, mutta
vastaanottajan kannalta Suomi ei ole maailmankieli. Jos on ajatuksena, ettei jää tähän maa-
han, niin englannin kieli on paljon lähempänä motivaatiota, ja sitä kautta kannattaisi lähes-
tyä. Se olisi asianosaiselle huomattavasti käyttökelpoisempi työväline ympäristössä, jossa
puhutaan englantia tai joku puhuu englantia.

Tässä toinen asia mielestäni on se, mikä vastuu on kunnalla ja mikä valtiolla. Saattaisi
olla niin, että tätä kunnan vastuualuetta lisättäisiin, koska edunsaaja on kunta, kun työllis-
tyy omalla paikkakunnallaan ja verotulot tulevat pääasiassa kunnan piikkiin.

15.00 Kauko Juhantalo kesk (vastauspuheenvuoro): Rouva puhemies! Eduskuntatyössä
kotouttaminen on kuulunut johtamalleni valtiovarainvaliokunnan työ- ja elinkeinojaostol-
le. Ymmärrettävistä syistä tämän vaalikauden aikana kotouttaminen on saanut meidän mie-
tinnöissämme yhä suuremman roolin sekä ministerikuulemisissa että asiantuntijakuulemi-
sissa ja on tullut merkittävästi, voimakkaasti esille täällä budjettimietintöä käsiteltäessä.
Sillä ei ole kuitenkaan ollut riittävää voimaa muuttaa käytäntöjä niin kuin on haluttu. Siksi
on erinomainen asia, että tarkastusvaliokunta on ottanut nimenomaan kotouttamisen käsi-
teltäväksi aiheeksi, ja haluan kiittää valiokunnan puheenjohtaja Heinäluomaa ja ministeriä
tosi rakentavista, hienoista puheenvuoroista. Kun tämä on näin erityisesti täällä esillä ja sa-
likeskustelu osoittaa suurta ymmärrystä yksimielisyydelle, niin toivon tietenkin, että tämä
nyt vie käytännössä myös tätä asiaa eteenpäin.
16



Pöytäkirjan asiakohta PTK 146/2018 vp
15.01 Hanna Halmeenpää vihr (vastauspuheenvuoro): Arvoisa rouva puhemies! Ratkai-
sukeskeisyys on aina tärkeää, ja sitä tässä tarkastusvaliokunnan mietinnössä kotouttamis-
toimista on runsain mitoin. Nämä esitetyt toimenpiteet ovat aivan kannatettavia. Tulee vain
huomioida, että ne vaativat sitten myös resursseja niiden toteuttamiseksi.

Eräs jo aikaa sitten tähän Suomen maahan kotoutunut henkilö kertoi minulle aikanaan
— tai hän paalutti omaa kotoutumistaan muutamalla tavalla — että kotoutumiseen kuului
hänen mielestään koulutus tai ammattitaito, kieli, jolla tulee toimeen, työ ja toimeentulo,
perhe ja yhteydet paikallisiin ihmisiin ja yhteiskuntaan. Näistä nostaisin esille nyt kaksi
asiaa.

Kieli, jolla tulee toimeen. Olen samaa mieltä edustaja Lehden kanssa siitä, että se ei vält-
tämättä ole suomen kieli. Kielikoulutuksessa ja kaikissa muissakin koulutus- ja kotoutu-
mispalveluissa tulee ottaa huomioon se, että tänne tulijoilla, maahanmuuttajilla, on hyvin
yksilöllisiä lähtökohtia. Voi olla jopa lukutaidottomuutta, voi olla traumatisoivia koke-
muksia taustalla tai muita oppimisvaikeuksia. [Puhemies koputtaa] 

Perheenyhdistämiset ovat se toinen asia, johon tulee kiinnittää huomiota.

15.03 Li Andersson vas (vastauspuheenvuoro): Arvoisa puhemies! Kielikoulutuksen
merkitys nousee nyt esiin monissa puheenvuoroissa. Totean edelleen, että siltä osin myös-
kin tarkastusvaliokunta omassa mietinnössään toteaa, että on aika paljon parantamisen va-
raa, mitä tulee kielikoulutuksen laatuun.

Yksi ehdotus, mikä on tehty, ja haluaisin kysyä, onko ministeriössä tätä selvitetty, on se,
että vastuu kielikoulutuksesta siirrettäisiin kansallisten koulutusjärjestäjien piiriin, jolloin
me ikään kuin pääsisimme tällaisesta tilanteesta, jossa jatkuvien kilpailutusten seuraukse-
na hinnan ylipainottuessa koulutuksen sisältö kärsii.

Edelleen huolta herättää kyllä minussa ajatus tämän kotouttamisjakson lyhentämisestä.
Kyllähän kielen oppiminen on tärkeää myöskin sen ihmisen tulevan työuran näkökulmas-
ta, että pystyy etenemään työurallaan eri tehtäviin, ja aivan kuten tässä edustaja Halmeen-
pää totesi, meillä on kuitenkin tulijoita, jotka tulevat hyvin erilaisesta taustasta. Jotkut ovat
korkeasti koulutettuja, jolloin oppimisedellytykset ovat hyviä, toiset saattavat olla koko-
naan kieli- ja lukutaidottomia, ja sellaisessa tilanteessa myöskin kotouttamisjakson pituu-
den pitää joustaa sen mukaan, mikä ihmisen koulutustarve on.

15.04 Raija Vahasalo kok (vastauspuheenvuoro): Arvoisa puhemies! Pari käytännön
konkreettista vinkkiä hallitukselle tuolta kentältä, jossa juuri olin töissä.

Peruskoulun puolella annetaan valmistavaa opetusta maahanmuuttajille kielikoulutuk-
sena ja kulttuurin opettamiseksi, ja valtio antaa siihen valtionosuutta vuoden ajaksi. Mo-
nelle kuitenkaan se ei tule riittämään, ja vaikka sitä valmistavaa opetusta voisi pitempään-
kin antaa, niin kunnat eivät sitä anna ja lopettavat siis monien kohdalla liian aikaisin. Siksi
tätä valtionosuusaikaa olisi syytä pidentää.

Toiseksi, koska tämä on vapaaehtoinen, niin niille kunnille, joiden kouluissa on näitä
maahanmuuttajalapsia, pitää tehdä pakolliseksi valmistavan opetuksen antaminen, jotta
näillä lapsilla olisi oikeus saada sitä kieliopetusta, jotta he eivät jäisi jälkeen opetuksesta.

Toinen asia on pienempien lasten varhaiskasvatukseen osallistuminen. Äidit eivät tuo
lapsiaan sinne — se johtuu kulttuurisista syistä, he kokevat olevansa huonoja äitejä — ja
siksi täällä esimerkiksi edustaja Essayah esitti hyviä esimerkkejä, miten äidit saadaan mu-
kaan kielikoulutukseen samalla, kun lapset [Puhemies koputtaa] ovat varhaiskasvatukses-
17



Pöytäkirjan asiakohta PTK 146/2018 vp
sa. Kukaan ei ole kiinnittänyt huomiota [Puhemies: Aika!] Suomessa syntyneisiin toisen
sukupolven nuoriin ja lapsiin, heidän identiteettinsä... [Puhemies keskeyttää puheenvuo-
ron puheajan ylityttyä]

15.05 Joakim Strand r (vastauspuheenvuoro): Arvoisa puhemies! Kiitos valiokunnalle
kotouttamistoimenpiteiden toimivuuden selvittämisestä. On raportin pohjalta täysin sel-
vää, että monessa asiassa on valitettavasti epäonnistuttu. Itse olen erityisen huolestunut
maahanmuuttajataustaisten henkilöiden heikosta työllisyydestä sekä naisten asemasta.

Integreringen sker ofta för långsamt för tillfället, och människor med invandrarbakgrund
kommer inte in i arbetslivet tillräckligt fort. Förutom individen själv bör den offentliga sek-
torn ha det huvudsakliga ansvaret för integreringen, men borde ytterligare fördjupa samar-
betet med den tredje sektorn, såsom medborgarorganisationer och föreningar, som ofta gör
ett mycket värdefullt arbete. Speciellt kvinnor med invandrarbakgrund borde uppmuntras
och på alla sätt och vis stödas för att mer kunna ta del av det finska samhället. Det finns
många olika sätt detta kan göras på — här har kommit många goda exempel — men det att
man får med alla leder också till vänskapsband, språkkunskaper och trygghet i vardagen.

Kaikkia keinoja tulee kokeilla, jotta kotouttaminen saadaan toimimaan. Muun muassa
meillä Pohjanmaalla on tästä monta hyvää esimerkkiä. — Kiitos.

15.06 Peter Östman kd (vastauspuheenvuoro): Rouva puhemies! Tarkastusvaliokunnan
mietintö on analyyttinen ja kattava, kiitos siitä. Lisäksi valiokunnasta on tullut myöskin
kannanottoehdotuksia, ja panin merkille, että niistä yksi on hyvin muotoiltu. Siinä edus-
kunta edellyttää, että hallitus lisää turvapaikanhakijan vastaanottopalveluihin sisältyvän
opintotoiminnan velvoittavuutta ja turvapaikanhakijalta tulee edellyttää suomalaisen yh-
teiskunnan toimintatapojen, sääntöjen sekä arvojen tuntemusta.

Viime viikon kyselytunnilla ministeri Mykkänen vastasi edustaja Räsäsen kysymyk-
seen, että turvapaikanhakijoiden vastaanottoraha on vastikkeellinen, mutta toisaalta minis-
teri Mykkänen sanoi myös, että turvapaikan kriteereihin ei voi lisätä kurssisuoritusvaati-
musta. Miten tämä on mahdollista täällä Suomessa, kun näin toimitaan kuitenkin Tanskas-
sa, Saksassa, Alankomaissa ja Itävallassa?

Puhemies Paula Risikko: Edustaja Tolppanen, ja sen jälkeen ministerille lyhyt vastaus
vielä, ja sitten mennään hetkeksi puhujalistalle.

15.08 Maria Tolppanen sd (vastauspuheenvuoro): Arvoisa puhemies! Minusta kyllä ko-
toutumisessa kaikkein tärkein asia on koti ja asuminen. Siinä, mihin maahanmuuttajat si-
joitetaan asumaan, mihin he asettuvat, gettoutuminen — mikä inhottava sana — on hirvit-
tävä asia. Maahanmuuttajat täytyy asuttaa sinne, missä on suomalaisia, missä puhutaan
luontevasti sitä kieltä, missä ympäristössä asutaan, jolloin siinä tulee luonnonmenetelmän
mukaan myöskin kielen oppimista.

Sen lisäksi toivoisin, että tässä maassa pikkuhiljaa ruvettaisiin kiinnittämään huomiota
siihen, että osalla maahanmuuttajista on olemassa käypä ammatti jo silloin, kun he saapu-
vat maahan. Voitaisiin ehkä tarkistella ja katsoa, mikä se aikaisempi koulutus on, ja hyö-
18



Pöytäkirjan asiakohta PTK 146/2018 vp
dyntää sitä täällä kotoutumisvaiheessa ja siinä vaiheessa, kun ihmiset muuttavat tänne asu-
maan.

Kolmanneksi: On syytä erottaa, että ei ole olemassa vain ryhmä ”maahanmuuttajat”.
Meillä on pakolaiset, turvapaikanhakijat, työperäiset ihmiset ja lähetetyt työntekijät ja sen
lisäksi korkeassa asemassa olevat hyvin koulutetut ihmiset, mutta he kuuluvat ehkä toi-
seen kategoriaan. He ovat yleensä niin sanotusti käypäläisiä, tuovat hi-techiä meille, teke-
vät projektin ja lähtevät perheineen pois.

Puhemies Paula Risikko: Ministeri Lindström, siitä paikalta 2 minuuttia.

15.09 Työministeri Jari Lindström: Kiitos, arvoisa puhemies! Kiitos asiallisesta kes-
kustelusta vaikeasta teemasta. Oikeastaan tähän kielitaitoasiaan haluaisin vielä ottaa kan-
taa. Ylipäätään tämä kotoutuminen ja kaikki koulutus, joka siihen liittyy, on tietenkin pal-
jon muutakin kuin kielikoulutusta. Useiden vuosien ajan tätä kotouttamiskoulutusta on kri-
tisoitu siitä, että liiaksi painotetaan kieliopintoja esimerkiksi yhteiskunnallisen osallisuu-
den ja työelämälähtöisyyden kustannuksella, ja sen takia koulutuksen sisältöjä on nyt mo-
nipuolistettu. 

Tuossa ennen joulua meillä oli tämmöinen palkintojenjakotilaisuus, jossa siis palkittiin
sellaisia toimijoita, jotka ovat saaneet hyviä tuloksia aikaiseksi tai ovat itse olleet mukana
tekemässä sitä kotoutumistyötä. Jäi vain mieleeni Yhdysvalloista Suomeen tullut nuori
nainen, joka oli vuosia, olikohan se nyt peräti 8 vuoden ajan, yrittänyt suomen kieltä ope-
tella, ja sitten hän oli saanut ahaa-elämyksen, että täällähän on toinenkin virallinen kieli,
ruotsi. Hän oppi sen aika lailla nopeasti. Hän oppi ruotsin kielen, kotoutui, eli hän pääsi töi-
hin, ja nyt hän sanoo, että hän on töissä, hän tietää, mitä täällä tapahtuu, hän tietää, mistä ih-
miset puhuvat. Ja hän ei ole tähän jättänyt, vaan nyt hänellä on aikaa keskittyä niihin suo-
men kielen opintoihin. Tässä on hyvä esimerkki käytännön elämästä, miten nämä asiat voi-
vat mennä eteenpäin. 

Tästä kolmannen sektorin roolista vielä totean sen, että näillä kaikilla järjestöillä on tosi
tärkeä rooli kotouttamisen tukemisessa ja sitä pitää vahvistaa niin, että suunnataan resurs-
seja sinne ja sitten systematisoidaan viranomaisten ja näitten järjestöjen yhteistyötä. Ja
TEM valmistelee, siis työ- ja elinkeinoministeriö valmistelee parhaillaan kotouttamisen
kumppanuusohjelmaa juuri tämän yhteistyön vahvistamiseksi ja selkiyttämiseksi. Tämä-
kin varmaan kertoo siitä, että tässäkin asiassa me teemme jo, että me emme odota tässä toi-
menpiteitä. Sitä tietysti pahoittelen, että kun tämä on niin monisyinen ja iso asia, niin tähän
todellakin menee aikaa. Mutta toimettomana emme ole olleet.

Puhemies Paula Risikko:  No niin, sitten mennään hetkeksi aikaa puhujalistalle. 

15.12 Päivi Räsänen kd: Arvoisa rouva puhemies! Tämä prosessi tarkastusvaliokunnas-
sa oli todellakin erittäin mielenkiintoinen, ja myös täällä salissa tänään käyty keskustelu on
ollut mielestäni erittäin hyvä, täällä on noussut hyviä näkökulmia esiin. 

Ihan aluksi tarttuisin siihen, kun puheenjohtaja Heinäluoma nosti esiin sen tiedon, että
maahanmuuttajataustaisten perheiden lasten koulumenestys suhteessa kantasuomalaisiin
lapsiin on heikointa kaikista Pisa-tutkituista maista. Se on tietysti aikamoinen huolenaihe,
että meillä näin hyvän koulutusjärjestelmän maassa ei ole näiden perheiden kotouttaminen
onnistunut, mutta se, mikä on vielä huolestuttavampaa, on se, että toisen sukupolven maa-
19



Pöytäkirjan asiakohta PTK 146/2018 vp
hanmuuttajalasten kohdalla nämä tulokset ovat vielä heikommat kuin ensimmäisen suku-
polven. Se herättää tietysti kysymyksiä, että mistä tämä johtuu. Se täytyy sanoa, että eri
maahanmuuttajaryhmillä on tässä keskenään eroja, eli lähtömaan kulttuuri myös osaltaan
vaikuttaa asiaan. Itse ajattelen, että kyllä tässä maahanmuuttajaperheiden ja -lasten äideillä
on suuri rooli niin kuin ylipäänsäkin äideillä lasten koulunkäyntiin ja menestymiseen. 

Kotouttamiseen osallistumisen vahvempi velvoittavuus suojaisi todellakin myös niitä
naisia, joiden puolisot eivät ole välttämättä kovin halukkaita edes päästämään vaimojaan
kielikursseille tai työhön. Näistäkin on noussut esimerkkejä, että valitettavasti joskus mie-
het saattavat estää vaimonsa pääsyn kotouttamispalveluiden ääreen. Jos meillä olisi sel-
keämpi velvoite, niin silloin tämä toimisi näiden naisten oikeutena. Niin kielikoulutus kuin
yhteiskuntaopetus on tärkeää myös näiden naisten kannalta, jotka ovat nyt kotouttamistoi-
menpiteiden ikään kuin katveessa, jotta he myös tietäisivät oikeutensa suomalaisessa yh-
teiskunnassa ja pystyisivät sen mukaan myös toimimaan.

Työttömyys on todellakin merkittävä indikaattori siitä, millä tavalla kotouttaminen on
onnistunut. Pakolaistaustaisten henkilöiden keskuudessa työttömyysprosentti on 35 edel-
leen. Me näemme myös sen, että riittävä kotouttaminen on kannattava investointi. Vuonna
2016 kotouttamiseen kohdistuvat määrärahat olivat 340 miljoonaa euroa, mutta samaan ai-
kaan maahanmuuttajille maksettiin työttömyydestä aiheutuvia sosiaalitukia eli peruspäivä-
rahaa, työmarkkinatukea ja asumistukea 484 miljoonaa euroa. Voidaan todeta, että todel-
lakin työttömyydestä aiheutuvat kustannukset ovat korkeammat kuin kotouttamistoimista
aiheutuvat kustannukset. 

Turvapaikanhakijat ovat vastaanottokeskuksissa noin vuoden, ennen kuin he sitten saa-
vat päätöksen ja siirtyvät myönteisen päätöksen saatuaan — mahdollisesti siirtyvät — ko-
touttamistoimenpiteiden piiriin. Sen takia on tärkeää tässä yhteydessä puhua myös siitä,
mitä tapahtuu vastaanottokeskuksissa. 

Näille henkilöillehän maksetaan vastaanottorahaa, jota voidaan vähentää enintään 20
prosenttia kahden kuukauden ajaksi, jos henkilö ilman perusteltua syytä kieltäytyy työ- tai
opintotoiminnasta, mutta saamamme tiedon mukaan näitä vähennyksiä ei käytännössä juu-
rikaan tehdä eli tätä periaatteellista velvoittavuutta ei käytännössä käytetä. Yksi syy, joka
nousi esiin, oli se, että asiakkaiden sanktioiminen nähdään turvallisuusriskinä eli pelätään,
että henkilöt reagoivat turvallisuutta vaarantaen siihen, jos heiltä vähennetään vastaanotto-
rahaa. Sen vuoksi valiokunta todellakin nosti tässä esiin sen, että myös tätä vastaanottora-
haa olisi hyvä kehittää kannustavampaan suuntaan aktiivisuuden ja oppimisen edistämi-
seksi. 

Kiinnitän huomiota siihen, että esimerkiksi Tanskassa, Saksassa, Alankomaissa ja Itä-
vallassa kotouttamisohjelmaan osallistuminen on pakollista ja myös ehto pysyvän oleske-
luluvan saamiseksi. Aivan hyvin tällainen voitaisiin myös meillä ottaa käyttöön. Lisäksi
myös kielitaidon osoittaminen on eräissä maissa otettu tällaiseksi edellytykseksi. 

Ihan lopuksi, puhemies, haluan vielä nostaa esiin kolmannen sektorin, kansalaisyhteis-
kunnan, joilla on todella tärkeä merkitys kotoutumisen tukena ja myös kantasuomalaisten
ja maahanmuuttajien välisen ystävyyden ja verkoston ja arjen verkostojen luomisessa. Esi-
merkiksi kansanopistot ovat hyvin nopeasti ja joustavasti kyenneet tuottamaan kotoutta-
mispalveluja, ja järjestöt myös tukevat ja mahdollistavat maahan muuttaneiden osallisuut-
ta ja aktiivisuutta kansalaisyhteiskunnassa koetusti tehokkaammin kuin viranomaistoimi-
jat. Sen vuoksi valiokunnan mielestä kolmannen sektorin osuutta kotouttamisessa tulee
merkittävästi kasvattaa. Tästä on hyviä esimerkkejä olemassa myös muista maista.
20



Pöytäkirjan asiakohta PTK 146/2018 vp
15.19 Mia Laiho kok: Arvoisa puhemies! Maahanmuuttajat ovat erilaisia, he ovat hyvin
heterogeeninen ryhmä, ja heidän kotoutumisessaan on tämä huomioitava ja myöskin siinä,
mitä vaatimuksia heille esitetään. Kotoutumisen toimivuuden parantaminen on todella
huomionarvoista ja välttämätöntä. Epäonnistuneen kotoutumisen vakavampia seurauksia
voidaan pahimmillaan nähdä rikollisuuden kasvuna, josta olemme saaneet viime aikoina
myöskin median kautta kuulla. Pitkä turvapaikanhakuprosessi on todella haastava periodi,
ja silloin se altistaa myöskin erilaisille väärinkäytöksille, mikäli sitä aikaa ei aktiivisesti
käytetä hyväksi. Onkin erittäin hyvä, että tarkastusvaliokunnan mietinnössä on nostettu
velvoittavuus kotoutumiskoulutuksessa esille sekä kielen osalta että Suomen kulttuurin
osalta niin, että suomalaisen yhteiskunnan toimintatapojen, sääntöjen ja arvojen tuntemus-
ta tulee kotoutumiseen myöskin sisällyttää, ja oleellisen tärkeää on myöskin, että sitä mi-
tataan, että siihen tulee koe ja että tulee myöskin joku tavoite: se pitää päästä läpi.

Maahanmuuttajanaisten tilanne: On erittäin tärkeää ottaa heidät kotoutumiseen aktiivi-
sesti mukaan. Näen kyllä erityisesti näiden turvapaikanhakijoiden osalta, että suomen kie-
len tai ruotsin kielen oppiminen on kyllä ensiarvoisen tärkeää, jotta he pystyvät myöskin
omia lapsiansa koulutyössä auttamaan ja olemaan mukana siinä koulun toiminnassa ja
muitten vanhempien kanssa tekemisissä. Naisten työllistyminen on myöskin tärkeä osa sii-
nä, että he pääsevät kulttuuriin sisälle ja myöskin oppivat, mikä täällä on sallittua ja mikä
ei, ja oppivat myöskin pitämään oikeuksistaan ja lastensa oikeuksista kiinni.

Sitten tässä puhutaan myös kokonaisvastuun siirrosta kunnille, mikä varmasti on jatkos-
sa kotoutumisen kannalta paikallistasolla järkevää, mutta se pitää tietenkin huomioida
myöskin rahoituksen osalta, mistä siihen löytyvät rahat. Järjestöjen mukaanotto on erittäin
positiivista ja kannatettavaa. Tämä on hyvä lähtökohta nyt jatkossa lähteä kehittämään ko-
toutumispalveluita.

15.22 Pauli Kiuru kok: Arvoisa rouva puhemies! Aikanaan tein yliopistolla yleisestä his-
toriasta siirtolaishistoriaa koskevan gradun. Niistä ajoista tietysti on aikaa kulunut, mutta
jotain vielä niistäkin muistan. Siirtolaiset — näitä ryhmiä on tietysti monenlaisia, mutta jos
otetaan siirtolaiset ja työn perässä muuttaneet, ovat he sitten suomalaisia tai mistä maasta
tahansa — pääsääntöisesti ovat erittäin yritteliästä porukkaa. Kun he ovat tulleet maahan,
johon ovat matkustaneet, niin he tekevät työteliäästi töitä, ovat aktiivisia. Lähtökohta on se,
että heillä ei yleensä ole mitään menetettävää, heillä on paljon voitettavaa. Riippumatta sii-
tä, mistä syystä Suomeen on tultu, tilanne on yleensä sama: paljon on voitettavaa, vähän
hävittävää. Sen takia on tärkeätä, että näistä ihmisistä, jotka Suomeen tulevat, otetaan no-
peasti koppi. Se aika, joka annetaan siihen kotouttamiseen, on tiivis. Heidät otetaan mu-
kaan, ja heiltä myös uskalletaan odottaa omaa aktiivisuutta, niin kuin tässä ministeri Lind-
strömkin toi esiin.

En muista sieltä graduntekoajoilta sellaista tarinaa tai historian opetusta, että missään
yhteiskunnassa päämäärättömien ja toimettomien nuorten miesten ryhmä olisi koskaan
johtanut yhtään mihinkään hyvään. Jos se energia ei pääse purkautumaan järkevällä taval-
la työntekoon tai opiskeluun tai johonkin muuhun rakentavaan toimintaan, niin tulokset
ovat yleensä huonoja. Sen osoittaa historia.

Tästä mietinnöstä. Tämä on hieno paperi, luin sen eilen illalla ja toistan vielä tämän koh-
dan, mitä tukiriippuvuudesta sanotaan, että on vaarallista, jos maahanmuuttajan elintaso on
sillä tavalla parempi kuin lähtömaassa. Siis siinä ei ole pahaa, mutta se on pahaa, jos he op-
pivat siihen, että omaa aktiivisuutta ei tarvita ja elintaso muodostuu ikään kuin niitten tu-
21



Pöytäkirjan asiakohta PTK 146/2018 vp
kien kautta riittäväksi ja heidän tarpeitaan tyydyttäväksi. Se oma panos ja aktiivisuus ka-
toavat siinä, ja se herkkä vaihe on siinä alussa ihan niin kuin lapsen oppimisessa. Kun lapsi
oppii ja kasvaa, niin kolme ensimmäistä vuotta ovat kriittisiä, ja sanoisin, että maahan-
muuttajien, maahantulijoitten, osalta ensimmäiset kolme kuukautta on se kriittinen aika.
Siinä ajassa he näkevät, miten heihin suhtaudutaan ja mitä heiltä vaaditaan.

15.24 Jani Mäkelä ps: Arvoisa puhemies! Tämä keskustelu kotouttamisesta on siinä mie-
lessä outoa, että oikein kukaan ei tunnu kysyvän, mihin sitä kotouttamista nyt sitten loppu-
jen lopuksi ylipäänsä tarvitaan. Meillehän on kuitenkin markkinoitu maahanmuuttoa lääk-
keenä työvoimapulaan, kestävyysvajeeseen, väestökatoon ja ties vaikka mihin, ja nyt meil-
le kuitenkin tullaan sanomaan, että tänne muuttavat eivät osaisi auttamatta elää suomalai-
sessa yhteiskunnassa. Eikö perusedellytys sellaiselle, jonka odotetaan tuovan yhteiskun-
taan jotain plusmerkkistä tulosta, olisi se, että hän pystyisi nyt huolehtimaan ensin omat
asiansa ilman että häntä siinä erikseen autetaan. Jotenkin on mielestäni jopa hieman koo-
mista puhua tässä yhteydessä jonkun amerikkalaisen kotoutumisesta Suomeen. Onko tässä
salissa ketään sellaista, jonka mielestä kenenkään amerikkalaisen kotoutumisessa Suo-
meen on koskaan ollutkaan mitään ongelmaa? Kyllä me kaikki taidamme tietää, mistä täs-
sä puhutaan, vaikkei sitä moni täällä haluakaan ääneen sanoa. 

Valiokunnan kannanotossa on paljon hyvää, erityisesti tuollaiset yksittäiset asiat, kuten
se, että tulkkauspalveluita ei pitäisi olla saatavilla loputtomiin. On tietysti outoa, että näin-
kin itsestään selvä asia täytyy erikseen sanoa, mutta on sinänsä hyvä, että se on sanottu.
Myöskin tuen ajatuksia siitä, että kielitaitovaatimus ja kotoutumiseen osallistuminen olisi-
vat edellytys pitkäaikaisen oleskeluluvan saamiselle, mutta nämäkin ovat mielestäni täy-
dellisiä itsestäänselvyyksiä, joita ei pitäisi järkevien ihmisten asumassa maassa joutua erik-
seen sanomaan. 

Painottaisin kahta asiaa tässä asiassa: Ensinnäkin sitä, että mietittäisiin ensin omat asiat
kuntoon, oman maan työttömille töitä. Sitten jos vielä joku tänne tarvitaan, pyrittäisiin
hankkimaan tulijoita sellaisista kansallisuuksista ja kulttuuritaustoista, jotka ovat todetusti
yhteensopivia suomalaisen kulttuurin kanssa. Turha meidän on lähteä erityisesti itsellem-
me vaikeuksia hankkimaan, kun me jo tiedämme, ketkä niitä ongelmia tulevat tänne kes-
kimäärin aiheuttamaan. Toisinnakin pitäisi tehdä selvä ero hyöty- ja haittamaahanmuuton
välillä, selvä ero turvapaikanhaun ja työperäisen maahanmuuton välillä. Suurin osa vuon-
na 2015 tulleista ei tule tänne laillisesti jäämään. Heidän osaltaan ei tarvita kotoutusta vaan
kotiutusta.

15.27 Olli Immonen ps: Arvoisa rouva puhemies! Tarkastusvaliokunta linjaa tässä tuo-
reessa yksimielisessä kotouttamisen toimivuutta koskevassa mietinnössään Suomen ko-
touttamispolitiikkaa uuteen aikakauteen. Mietinnössä näkyy valiokunnan yhteinen vahva
tahtotila siitä, että kotoutumisasiat on saatava Suomessa vihdoin kuntoon. Kotouttamisjär-
jestelmä ja maahanmuuttajien kotoutuminen eivät ole tähän asti toimineet, mikä näkyy
muun muassa tiettyjen maahanmuuttajaryhmien heikkona työllisyytenä ja heikkona kielen
osaamisena. Valiokunta on perehtynyt tarkasti tähän nykyiseen kotoutumisjärjestelmään ja
siihen sisältyviin ongelmiin ja pyrkinyt tarkastelemaan järjestelmää uusin silmin, erityises-
ti maahanmuuttajien työllistymisen näkökulmasta. 

Toimiva kotoutumisjärjestelmä ja maahanmuuttajan halu kotoutua ovat sekä suomalai-
sen yhteiskunnan että myös maahanmuuttajan itsensä etu. Maahanmuuttajien oikeuksien ja
22



Pöytäkirjan asiakohta PTK 146/2018 vp
velvollisuuksien on oltava tasapainossa. Aikaisemmin oikeuksia on ollut enemmän kuin
velvollisuuksia, ja näin ei voi enää jatkua. Jatkossa kotoutumisesta tulee tehdä enemmän
maahanmuuttajia velvoittavaa ja kotouttamisen lähtökohdaksi on asetettava tuo yksi vuosi. 

Valiokunnan mielestä muun muassa kielikoulutuksen velvoittavuutta tulee lisätä. Oles-
keluluvan saaneen maahanmuuttajan on osoitettava saavuttaneensa kotoutumiskoulutuk-
sen tavoitekielitaidon tason tietyn ajan kuluessa. Tuommekin kannanottoehdotuksessam-
me esiin, että eduskunta edellyttää hallituksen lisäävän oleskeluluvan saaneen maahan-
muuttajan kotoutumissuunnitelmaan sisältyvän kielikoulutuksen velvoittavuutta siten, että
kielikoulutukseen sisältyy kielitaitoa mittaava koe. Tässä yhteydessä on syytä painottaa,
että valiokunnan mielestä on myös vakavasti tarpeen harkita, onko tulkkauspalveluiden
saatavuutta julkisin varoin syytä rajoittaa pitkään maassa olleilta maahanmuuttajilta. Mie-
lestäni tulkkauspalvelujen saatavuutta tulee tässä mielessä rajoittaa.

Lisäksi eduskunnan on perusteltua edellyttää, että hallitus lisää turvapaikanhakijoiden
vastaanottopalveluihin sisältyvän opintotoiminnan velvoittavuutta siten, että turvapaikan-
hakijoilta tulee edellyttää suomalaisen yhteiskunnan toimintatapojen, kulttuurin, sääntö-
jen sekä arvojen tuntemusta, ja myös tämän varmistamiseksi tulee järjestää koe. 

Jos maahanmuuttaja jatkossa kieltäytyy ilman pätevää syytä kotoutumissuunnitelman
laatimisesta tai osallistumisesta kotoutumissuunnitelmassa yksilöidysti sovittuun toimen-
piteeseen, kyseisen henkilön oikeutta työttömyysetuuteen tulee rajoittaa. Myös vastaanot-
torahaa tulee leikata, jos turvapaikanhakija ei osallistu vastaanottokeskuksessa järjestettä-
viin opintoihin. 

Kotoutumisen mittaaminen on ollut tähän asti täysin puutteellista. Tässä mielessä edellä
kuvatut kokeet toimivat osaltaan hyvänä mittarina. Ensisijaisesti paras kotoutumisen mit-
tari on kuitenkin maahanmuuttajien työllistyminen. Työllistymisen parantuminen ja sosi-
aalitukiriippuvuuden väheneminen tulevat lopulta osoittamaan, kuinka hyvin tai huonosti
maahanmuuttajien kotoutumisessa on onnistuttu. Haluan henkilökohtaisesti korostaa, että
kotoutumisen onnistuminen on yksi suomalaisen yhteiskunnan kohtalonkysymyksistä —
me kaikki tiedämme, mitä huonosta kotoutumisesta seuraa. Ne esimerkit ovat nähtävissä
muualla Länsi-Euroopassa. 

Maahanmuuton on oltava myös määrällisesti hallittua, jotta kotoutumisjärjestelmämme
kestää ja kotoutumisessa siten onnistutaan. Esimerkiksi vuoden 2015 turvapaikanhaki-
jakriisi ei saa enää ikinä toistua. Erityisesti humanitaarisen maahanmuuton määrään on
kiinnitettävä erityistä huomiota.

Arvoisa puhemies! Kaikki kotoutumisen velvoittavuutta lisäävät toimet ovat pääpiirteit-
täin oikeansuuntaisia, ja tältä pohjalta on hyvä jatkaa eteenpäin. Haluan vielä kerran osal-
tani kiittää koko valiokuntaa rakentavasta yhteistyöstä tämän haastavan teeman parissa.
Ennen kaikkea kiitos kyvystä kuunnella ja keskustella sekä kyvystä ymmärtää toisiamme. 

15.32 Ritva Elomaa ps: Arvoisa puhemies! Ensin kiitän myös tarkastusvaliokuntaa erit-
täin hyvästä mietinnöstä. Lopputulos oli yksimielinen, ja se on harvinaista. Hienoa! Ja kii-
tän myös edustaja Olli Immosta erittäin hyvästä puheesta. 

Maahanmuuttajien työllistymistä on selvitetty monen tutkimuksen voimin. Selvityksiä
on vaikeuttanut osaltaan se, ettei aina ole tiedossa oleskeluluvan perustetta. Kotouttami-
nen ei ole ollut onnistunutta vastaanottokeskuksista kuntiin siirryttäessä, sillä valtaosa
maahanmuuttajista hakeutuu suuriin kaupunkeihin ja omiin yhteisöihinsä. Tämä hidastaa
integroitumista suomalaiseen yhteiskuntaan. 
23



Pöytäkirjan asiakohta PTK 146/2018 vp
Oleskelulupia myönnettiin 33 674 vuonna 2017, ja työnteon perusteella näistä 6 751
kappaletta. Valtaosa työskentelyn perusteella oleskelulupansa saaneista oli kotoisin joko
Intiasta, Ukrainasta tai Venäjältä. 

Maahanmuuttajien yrittäjyys koettiin asiantuntijalausunnoissa tärkeäksi, ja koska äsken
en pystynyt ministeriltä kysymään hänen mielipidettään, niin otan esille tässä yhden ongel-
man, joka on noussut Turussa. Nimittäin siellä on parturi-kampaajien liikkeitä aika paljon,
ja nyt maahanmuuttajataustaiset ovat myös perustaneet omia parturiliikkeitään, ja he tarjo-
avat hiustenleikkuuta 10 eurolla. Meidän kampaajien ammattilaiset, jotka ovat jo olleet
vuosikymmeniä työssä ja pitäneet liikettä, sanovat, että alle 20 euron tämä ei oikein onnis-
tu, jos aikoo maksaa kaikki velvoitteet, verot, kustannukset, mitkä liittyvät tähän hiusten-
leikkuuseen, ja tämä on vähän ongelmallista, kun taistellaan samoista asiakkaista. 

Arvoisa puhemies! Valiokunta toteaa, että turvapaikanhakijoiden velvollisuuksien ja oi-
keuksien pitäisi olla tasapainossa. Tällä hetkellä tukien varassa eläminen on liian houkut-
televa vaihtoehto. Vastaanottokeskuksissa pitäisi opettaa nykyistä perusteellisemmin yh-
teiskuntamme toimintatapoja, kulttuuria, sääntöjä ja arvoja. Osaaminen pitäisi varmistaa
erilaisia kokeita järjestämällä. Jos ei integroitumista edistävä koulutus maita, silloin pitäisi
vastaanottorahaa leikata. Tanskassa kotouttamiskoulutus on pakollista ja oleskeluluvan
saamiseksi on suoritettava testit hyväksyttävästi. Suomessa ja Ruotsissa oleskeluluvan saa-
minen ja kotouttamisohjelman suorittaminen eivät ole sidoksissa toisiinsa. Tulokset eivät
ole mairittelevia. 

Suomen kannalta olisi tärkeää saada haittamaahanmuutto kuriin. Työperäinen maahan-
muutto on osaajapulasta johtuen perusteltua, mutta ensisijaisesti meidän tulisi ratkoa osaa-
misvajettamme suomalaisten voimin. Perussuomalaiset ovat nostaneet tämän asian vah-
vasti esille. Emme saa myöskään vauhdittaa maahanmuuton kautta tapahtuvaa halpatyö-
markkinoiden syntyä. 

Arvoisa puhemies! Vielä näin lopuksi kiitän näitä keskeisiä asioita, mitä on nostettu esil-
le valiokunnan mietinnössä. Eli maahanmuuttajanaisten asema on heikko, heidän työllis-
tämiseensä pitää nyt sitten laittaa paukkuja. Tämä Tanskan malli on velvoittava malli maa-
hanmuuttajille, se sopisi myös Suomeen. Lisäksi tämä kielen oppimisen tärkeys on kaiken
a ja o. — Kiitos.

15.36 Veera Ruoho kok: Arvoisa puhemies! Minäkin olen maahanmuuttaja. Ainakin
täyttelin semmoisia maahanmuuttajan lomakkeita muuttaessani takaisin Suomeen.

Edustaja Lehti mainitsi tuolla aikaisemmin englannin kielen hyödyllisyydestä. Haluan-
kin ilokseni kertoa sen, että Espoossa englantia aletaan opettamaan pian jo ensimmäiseltä
luokalta alkaen. Ja hyvät perustelut sille edustaja Lehti kertoi omassa puheenvuorossaan.

Niitä pahimpia epäonnistumisia kotoutumisessa näin poliisin maastakarkotusesityksiä
ja muita karkottamiseen liittyviä tehtäviä tehdessäni. Vastapainoksi ja ilokseni tunnen
myös päinvastaisia esimerkkejä, hyvin kotoutuneita maahanmuuttajia, joilla en tarkoita
tuolla asematunnelissakin juopottelevia veijareita vaan työllistyneitä rehellisiä maahan-
muuttajataustaisia ihmisiä.

Kiitän siitä, että viimein keskusteluissa korostuvat maahanmuuttajanaiset. Tilanteet,
joissa maahanmuuttajanainen ei pääse kielenopiskeluun ja töihin kulttuurisista syistä, mi-
hin edustaja Räsänen viittasi, on mielestäni räikeässä ristiriidassa suomalaisen tasa-arvo-
ajattelun kanssa.
24



Pöytäkirjan asiakohta PTK 146/2018 vp
Arvoisa puhemies! Työllistyminen vähentää tukitarvetta, lisää verotuloja ja osaltaan es-
tää syrjäytymistä, jopa radikalisoitumista. Ministeri ei ole enää paikalla, olisin häneltä ky-
synyt, miksi ei poistettaisi ensimmäistä kertaa turvapaikkaa täältä hakevalta karenssiaika
työllistymiseen. Tätä mieltä karenssiajan poistamisesta on myös Suomen Yrittäjät.

Tänään tapasin joukon korkeakoulutettuja kotoutumiskoulutuksessa olevia maahan-
muuttajia eri maista. He puhuivat jo melkoisen hyvin suomea. He ovat valmiita töihin.
Kannustin heitä sinnikkäästi sitten työnhakuun, sillä valitettavasti Suomessa leviää epäluu-
loisuutta, suoranaista rasismia, maahanmuuttajataustaisia kohtaan. Olimme hyvin yksi-
mielisiä siitäkin, että tiukka maahanmuuttopolitiikka on kaikkien etu. Ehkäisee myös ra-
sismia, kun rikoksiin syyllistyneitä ei paapota. Sain myös hyviä ajatuksia terrorismirikos-
ten ennaltaehkäisemiseksi, mutta niistä taidan mieluummin keskustella poliisiylijohtajan
kanssa.

Arvoisa puhemies! Helsingin yliopistolla kandidaatin tutkinnon vaiheessa luin tutki-
muksen kotoutumiseen liittyen. Siinä olivat mittareina työllistyminen, rikollisuus ja segre-
gaatio. Tutkimuksessa vertailtiin kahdeksan eri eurooppalaisen maan, joilla siis on pitem-
pää historiaa maahanmuuttajista, maahanmuuttopolitiikkaa sekä kotoutumista. Lyhyesti
tuloksista voi todeta sen, että maissa, jotka harjoittivat tiukempaa maahanmuuttopolitiik-
kaa, elikkä vaadittiin sitä työllistymistä ja toisaalta rikoksiin syyllistyneille varmemmin
lähtöä pois, segregaatio oli vähäisempää.

Tuossa keskustelussa kiinnitin huomiota siihen, kun perussuomalaiset tervehtivät iloi-
sesti sosiaalidemokraattien kanssa lähentyviä arvomaailma-asioita. Ajattelin sitä, että sil-
loin kun ulkomaalaislaki, lait karkottamisesta, käännyttämisestä on tehty, täällä on aina
vaadittu, ettei tänne ole voinut tulla kuin hollitupaan eikä voi edelleenkään. Eihän silloin
olleet perussuomalaiset vielä päättämässä niistä asioista, elikkä nämä tietyt arvot ovat ol-
leet. Arvot siitä, että jokainen maa itsenäisesti voi päättää, ketä tänne tulee ja minkälaisin
tarkoitusperin, ovat kyllä olleet aina, ennen perussuomalaisiakin. Ihan tämmöinen huomi-
ona vaan. Eli tämä jatkuva ilakointi siitä, että täällä nyt on yksi ainoa puolue, joka näitä
asioita olisi ajatellut tai ajattelisi, on virheellistä.

15.42 Arja Juvonen ps: Arvoisa rouva puhemies! Hyvät kansanedustajat! Myös minä ha-
luan kiittää tarkastusvaliokuntaa erittäin hyvästä ja tarkasta työstä. Minulla oli ilo olla tar-
kastusvaliokunnan jäsenenä silloin, kun tämä työskentely käynnistettiin, ja on hienoa kuul-
la ja huomata, että olemme täällä kaikki yksimielisiä tämän tärkeän kotouttamisasian ja
teeman kanssa ja viemme eteenpäin myös näitä esitettyjä ehdotuksia pontevasti.

Tein syyskuussa 2014 kirjallisen kysymyksen silloiselle ministeri Päivi Räsäselle —
hän ehtikin nyt tuosta jo poistua — jossa kysyin sitä, kuinka Suomessa on varauduttu tur-
vapaikanhakijoitten määrään, ja ministeri vastasi silloin, että muutamilla sadoilla paikoilla
olemme valmiita lisäämään majoituspaikkoja ja että meidän tulee päivittää valmiussuun-
nitelmat, mutta tässä vastauksessa ei sanallakaan mainittu sanaa kotouttaminen. Eli kyllä
meidät todellakin yllätettiin Suomessa 2015, ja olimme tilanteessa, joka oli täysin hallitse-
maton, ja sitähän me nyt sitten niitämme.

Täällä edustaja Yanar pohti sitä, että me puhumme aivan kuin ulkopuolisesti näistä maa-
hanmuuttajista ja kotoutettavista. Olen itse hoitaja ja työskennellyt ennen kansanedusta-
juutta siellä työelämässä, ja koko ajan tässä myös tämän kansanedustajuuden rinnalla sil-
loin tällöin teen keikkoja, ja olen tavannut valtavasti näitä maahanmuuttajataustaisia hoi-
tajia, ja täytyy sanoa, että eivät he ole siellä ulkopuolisia, vaan he ovat me. He ovat meitä,
25



Pöytäkirjan asiakohta PTK 146/2018 vp
sitä toimivaa työyhteisöä, ja yhdessä töitä tehdään. Ja sehän se on se tavoitetila, että kun
maahan tullaan, niin opiskellaan kieli, valmistaudutaan kenties siihen ammattiin ja tullaan
työelämään ja siellä sitten kasvetaan ja opitaan myös siihen kieleen entisestään. 

Mutta ongelmahan on se, että kielitaito on vaikea oppia, ja minä näen tämän sieltä käy-
tännön kentältä kyllä erittäin suurena haasteena. Täällä mainitsi joku — edustaja siellä —
että tulisiko vaillinaiselle kielitaidolla päästä työelämään kiinni. Mielestäni riippuu alasta.
Ei missään nimessä hoitoalalle. Me puhumme potilasturvallisuudesta ja siitä, että hoitajan
ja hoidettavan tulee ymmärtää toinen toistansa, koska siellä piilee se potilasvahingon suuri
riski. Ja näitäkin riskejä Suomessa meidän tulee tarkastella. Meidän tulee kiinnittää erityis-
tä huomiota siihen, kun hoitoalalle mennään työskentelemään — on sitten hoitaja, on lää-
käri, on avustavaa henkilöstöä — että kielitaito on hallussa; ja siihen panoksia ja siihen sitä
resurssia, että ihmiset oppisivat.

Olen itse asunut tovin Saksassa ja opiskellut kieltä, ja minä tunnen sen ja ymmärrän sen,
miten vaikeaa on se kielitaidon oppiminen, ja kyllä siihen täytyy itse myös panostaa pal-
jon. Hattua nostan niille maahanmuuttajille, jotka oppivat kielen, jotka lähtevät siihen ko-
toutumisprosessiin aivan tosissaan ja jotka valmistuvat ammattiin. Se on hienoa, koska sil-
lä tavalla saadaan myös Suomi nousuun.

Arvoisa puhemies! Sitten tämä tulkkausasia, mikä nousi erittäin hyvin täällä esille. On
hyvin tärkeää, että jossakin vaiheessa sanotaan, että ei enää niitä tulkkauspalveluja, koska
se on myös sitä oman vastuun ottamista asioista. Muun muassa meillä Espoossa, josta olen,
ja Uudellamaalla ongelma on se, että esimerkiksi päiväkodeissa tai kouluissa kun on maa-
hanmuuttajataustaisia vanhempia, niin toistuvasti aina on tulkit paikalla, kun järjestetään
erilaisia vanhempainiltoja, ja sitten totta kai tulee kustannuksia, ja sitten voi olla vielä se,
että vanhemmat eivät välttämättä saavu paikalle. Eli kustannuksia syntyy. Mielestäni mei-
dän tulee miettiä tarkasti, että missä vaiheessa sanotaan, että hei, nyt pitää hieman skarpa-
ta, että opitaan oikeasti sitä kieltä.

Siitä tullaan sitten tähän naisten asemaan.
Arvoisa rouva puhemies! Me olemme puhuneet eduskunnassa vuosikausia siitä, että

maahanmuuttajataustaisten naisten tulisi paremmin päästä integroitumaan, kotoutumaan
Suomen yhteiskuntaan. Missä se vika oikein on? Meidän tulee ehkä perustaa kuntiin, ky-
liin, kaupunkeihin jonkunlaisia naisrinkejä, -piirejä, ottaa näistä ihmistä koppi, ottaa hei-
dät tavallaan meidän syleilyymme ja kertoa, millainen on naisen asema Suomessa, mitä
naiseudelta odotetaan: kasvatetaan lapset, hoidetaan perhettä mutta mennään myös työelä-
mään, kannetaan sitä kortta sillä tavalla kekoon. Minä näen erittäin tärkeänä, että me ker-
romme tästä. Ja tämä kulttuuritausta, mikä hyvin monesti näissä perheissä on: Naisen paik-
ka on siellä kotona, ja sieltä ei välttämättä ole helppo nousta. On itsetunto-ongelmia, on si-
tä, että ei ymmärrä, on vaikeutta lähteä vieraaseen yhteiskuntaan. Minä ymmärrän äitinä,
hoitajana, naisena sen erittäin hyvin, mutta meidän tulee kannustaa. Jos tämä on se linja,
mikä valitaan, että kielitaito on opittava... Ja siellä pienet lapset käyvät jo koulua ja mones-
ti neuvovat sitten vanhempiaan. Esimerkiksi apteekeissa näkee näitä tilanteita, joissa per-
heen nuoret, jotka osaavat sitä kieltä, auttavat niitä vanhuksia ja vanhempiaan. Josta sitten
tulee vielä yksi teema, josta haluan puhua: vanhukset.

Vuonna 2015 silloinen ministeri Lauri Ihalainen, ja Päivi Räsänen olitte myös mukana
siinä, teitte tällaisen tiedoksiannon Kotouttamisen suunta Suomessa, mikä oli paksu nivas-
ka, ja luin sen kannesta kanteen ja huomasin siellä sen, että ikääntyneet maahanmuuttajat
on täysin unohdettu meidän yhteiskunnassa. Mitä tapahtuu? Heitä on, heitä ei varmasti ko-
26



Pöytäkirjan asiakohta PTK 146/2018 vp
vin paljon ole mutta tulee enemmän ja enemmän. Millä tavalla heidän kielitaitonsa vastaa
sitten sitä, mitä Suomessa puhutaan, niin että he ymmärtävät myös? He tulevat pikkuhiljaa
sosiaali- ja terveyspalvelujen piiriin. He tarvitsevat apua siellä. Elikkä millä tavalla me
kohtaamme heidät? Tämä on suuri, valtavan iso asia. Siitä ei täällä puhuta, mutta haluan
muistuttaa, että se on sosiaali- ja terveydenhuollon sektorilla erittäin iso asia.

Arvoisa rouva puhemies! Tässä näitä muutamia teemoja, mitä halusin nostaa esiin. Nai-
sen roolia pitää vahvistaa, ja pitää kertoa, millä tavalla suomalaiseen yhteiskuntaan inte-
groidutaan. — Kiitän tarkastusvaliokuntaa tästä erittäin hyvästä työstä.

15.48 Sari Essayah kd: Arvoisa rouva puhemies! Viime kädessä kotoutumisessa on aina
kyse siitä, että maahanmuuttaja löytää paikkansa suomalaisessa yhteisössä ja kokee Suo-
men uudeksi kotimaakseen — eli kokee osallisuuden tunteen. Kyllä me tähän tarvitsemme
tavallisten suomalaisten panosta ja, voisiko sanoa, myönteistä uteliaisuutta. 

Ihan anekdoottina haluan kertoa, kun kotikylälläni Lapinlahdella Osuuspankin edessä
oli maahanmuuttajataustainen afgaaninainen ja hänellä oli pieni vastasyntynyt vaunuissa.
Savolaismummoja oli vaunujen ympärillä, ja siinä löivät käsiään yhteen ja ilakoivat, että
”kyllä on kaanis lapsi, kyllä on kaanis lapsi”. Minä ajattelin, että vaikkei yhteistä kieltä löy-
tynyt, niin näki, miten tuo nuori äiti koki hyväksytyksi tulemista ja myöskin sitä, että ym-
pärillä oleva yhteisö on ottanut hänet osaksensa. Minä ajattelin, että juuri tämäntyyppistä
kohtaamista siellä arjessa tarvitaan, jotta ihminen kokee, että on täysivertainen yhteisön jä-
sen. Me tarvitsemme yhteisöllisyyttä ja me tarvitsemme luottamuksen rakentamista, mutta
myöskin sitten ripeää tarttumista kaikkiin niihin ongelmiin, joista viime aikoina olemme
puhuneet. 

Järjestökentän merkitystä ei myöskään voi olla tarpeeksi alleviivaamatta, koska täytyy
sanoa, että kolmannen sektorin keskeinen rooli onnistuneessa kotoutumisessa pitäisi
enemmänkin nostaa esille. Monet seurakunnat tekevät valtavan hyvää työtä maahanmuut-
tajien keskuudessa, ja sitä tulisi julkisen vallan sitten olla tukemassa luomalla erilaisia toi-
mintamahdollisuuksia kunnissa, esimerkiksi antamalle yhteisiä kokoontumistiloja ja
myöskin sitten myöntämällä taloudellista avustusta. 

Arvoisa rouva puhemies! Niillä henkilöillä, jotka ovat tulleet opintojen tai työn vuoksi
Suomeen, on jo hyvin vahva lähtökohta kotoutumisprosessiin, koska työ- ja opiskelupaik-
kahan tarjoavat arjen keskellä rytmin ja myöskin sitten sen lähiyhteisön, jonka kautta pääs-
tään nopeasti sisään suomalaiseen yhteiskuntaan. Heidän kohdallaan on tietysti keskeistä
se, että tarjotaan riittävästi lisäkielikoulutusta sekä silloin opintojen aikana että myöskin
sitten työelämään siirtymisen jälkeen, jotta on mahdollisuus edetä uralla ja kartuttaa ja
hyödyntää osaamista. 

Mutta ne kaikkein suurimmat haasteet kotoutumisessa liittyvät juuri kansainvälistä suo-
jelua saaviin sekä perheenyhdistämisen kautta maahamme tulleisiin. Näitten henkilöitten
kohdalla on se riski, että tulee tällaista periytyvää syrjäytymistä ja lopulta jopa eristäyty-
minen kantaväestöstä omaksi erilliseksi alakulttuuriksi. Tällaista gettoutumistahan olem-
me todistaneet ympäri Eurooppaa erityisesti suurkaupungeissa. Juuri tähän maahanmuut-
tajaryhmään on kohdistettava kotouttamistoimenpiteitä ja niitten erityishuomiota. 

Onnistunut kotouttaminen varmasti maksaa itsensä moninkertaisesti takaisin. Kotoutta-
mistoimenpiteitten tulee alkaa välittömästi maahantulon jälkeen automaattisesti täysipai-
noisina ja sitten vähetä sitä mukaa, kun tarve pienentyy. Turhaa byrokratiaa on karsittava
pois. Kotouttamisen tarve on joka tapauksessa jokaisella maahanmuuttajalla olemassa. 
27



Pöytäkirjan asiakohta PTK 146/2018 vp
On hyvä, että kotouttamistoimenpiteitten, voisiko sanoa, vastikkeellisuus on myöskin
noussut nyt keskusteluun. Tämän kristillisdemokraatit omassa maahanmuuttopoliittisessa
ohjelmassaan, joka julkaistiin pari vuotta sitten, nostivat esille, ja siitä laitoimme mediaan-
kin tiedotetta, mutta ei se siinä vaiheessa tuntunut ketään kiinnostavan eikä se noussut kes-
kustelunaiheeksi. Me esitimme esimerkiksi juuri tätä, että kielikoulutukseen osallistumi-
nen on tällainen vastikkeellinen velvoite, ja siinä vaiheessa tätä kysymystä ei todellakaan
lähdetty suomalaisessa yhteiskunnassa erityisesti nostamaan esille. Nyt on havahduttu sii-
hen, että hyvänen aika, jos on oikeuksia, niin pitää myöskin sitten olla velvollisuuksia. 

Arvoisa rouva puhemies! Täällä on keskusteltu siitä, että työntekijän oleskeluluvan
saantia tulee nopeuttaa. Se on varmasti ihan paikallaan, koska tänä päivänähän on se tilan-
ne, että turvapaikanhakija voi myöskin saada mahdollisuuden työskennellä. Jos käy niin,
että henkilön, joka tulee tänne työn takia ja hakee täältä nimenomaan työperäistä oleskelu-
lupaa, työntekolupa jumiutuu ja luvansaanti kestää kauemmin, niin ikävä kyllä me silloin
avaamme houkuttelevaa reittiä siihen, että jos tänne tulee turvapaikanhakijana, niin saat-
taakin paljon nopeammin päästä työelämään käsiksi. Siinä mielessä, kun täällä on esitetty
niitä näkemyksiä, että turvapaikanhakijan pitäisi ihan välittömästi saada työlupa ja välittö-
mästi päästä työskentelemään, tässä kannattaa kyllä nyt se kokonaisuus hahmottaa elikkä
katsoa, että me emme ole ikään kuin avaamassa väärää reittiä ja kertomassa, että hei, jos
haet turvapaikkaa ja sitä kautta haluat tulla suomalaisille työmarkkinoille, niin se on nope-
ampi reitti kuin se, jos normaalisti haet työlupaa ja tulet tänne työntekijänä. Tässä piilee ris-
kinsä, ja tätä minun mielestäni nyt kannattaa tässä pohtia. On selkeätä, että tullaanpa reittiä
tahi toista, niin tärkeätähän se työllistyminen on joka tapauksessa, mutta meidän ei pidä
väärää reittiä myöten lähteä avaamaan turvapaikanhakuprosessia ikään kuin toisentyyppi-
selle työperusteiselle maahanmuutolle. Sen takia nämä kaksi asiaa pitää selkeästi pitää eril-
lään, ja juuri nimenomaan työntekijän oleskeluluvan saantia on nopeutettava, jotta ei tehdä
tätä vääräntyyppistä ohjaamista. 

Myöskin sitten on pohdittava sellaista, voitaisiinko siinä vaiheessa, kun turvapaikkapää-
töstä odotellaan, myöskin ottaa esille tämmöinen kotouttava työtoiminta, joka voisi olla
vähän vastaavalla tavalla myöskin velvoittavaa kuin kielikoulutus, elikkä vastaanottora-
haan voisi tulla joku tietty osuus, joka tulisi kotouttavasta työtoiminnasta. Työtoimintaan
osallistuminen voisi olla esimerkiksi vastaanottokeskuksessa työtoimintaan osallistumista
taikka jotakin sellaista, joka hyödyttää paikallista yhteisöä. Meillähän on olemassa kun-
touttavaa työtoimintaa. Yhtä lailla voisi ajatella, että turvapaikanhakijoilla on kotouttavaa
työtoimintaa. Tämäkin on sellainen asia, joka on jo siellä kristillisdemokraattien kaksi
vuotta sitten julkaistussa maahanmuuttopoliittisessa ohjelmassa. 

Nämä kaksi asiaa nostimme jo silloin esille ja pohdittavaksi suomalaisessa yhteiskun-
nassa. Täytyy toivoa, että tätä kysymystä lähdettäisiin nyt viemään eteenpäin ja pohti-
maan, millä tavalla oikeasti saamme ihmiset paremmin kotoutettua. Se on kielitaidon hyvä
hallinta, ja se on myöskin työelämään nopeammin pääseminen.

Arvoisa rouva puhemies! Lyhyesti vaan kiitän siitä, että maahanmuuttajataustaiset nai-
set on nostettu tähän esille. Tuossa debatissa kerroinkin siitä, miksi se on niin äärimmäisen
tärkeää sen seuraavan sukupolven tähden myöskin. — Kiitos. 
28



Pöytäkirjan asiakohta PTK 146/2018 vp
15.55 Timo V. Korhonen kesk: Arvoisa puhemies! Tarkastusvaliokunta, niin kuin tässä
lukuisia kertoja on todettu, on tehnyt erinomaista työtä, tehnyt erinomaisia kotouttamislin-
jauksia, ja on tärkeää, että tänä aikana myös arvioidaan kotouttamisen onnistumista. 

Tämän mietinnön pohjalta muutamia hajahuomioita.
Ensinnäkin kotouttamiskoulutuksen ja muitten toimenpiteitten vaikuttavuutta sekä ko-

toutujan sitoutuneisuutta halutaan mitata kokein koulutuksen päättyessä. Näissä kokeissa
tulisi testata paitsi suomen ja ruotsin taitoa myös tietoa siitä, miten suomalainen yhteiskun-
ta kaiken kaikkiaan toimii. Mietinnössä oli kiinnitetty huomiota myös siihen, että pitkään
Suomessa olleet ihmiset käyttivät myös edelleen paljon tulkkipalveluita. Hyvin toimivan
kotoutumiskoulutuksen jälkeen näin ei tulisi missään tapauksessa olla. 

On hyvä huomio, että naiset halutaan nostaa monella tavalla erityisasemaan kotouttami-
sessa. On mielenkiintoista kuulla, että monet kotouttamisen ammattilaiset, kotouttamis-
koulutuksen tekijät toteavat, että olisi erinomaisen tärkeää, ettei kotoutumissuunnitelmaa
laadittaessa tai alkukartoituksessa miespuoliso toimisi tulkkina, ja todetaan, että tässä koh-
taa tulkin käytössä ei missään tapauksessa saa säästää. Mutta mielenkiintoista on myös
näitten ammattilaisten toteamus siitä, että toivottavasti myös kotoutumisrahaa saaville nai-
sille avattaisiin omat tilit. 

Mietinnössä puhuttiin myös toimeentuloloukuista, joiden vuoksi maahanmuuttajan ei
välttämättä kannattaisi ottaa vastaan osa-aikatyötä. Toki on muistettava myös se, että osa-
aikatyö on usein polku kokoaikaiseen työhön, ja sen takia tämä minusta ei ole aivan yksi-
selitteinen asia, millä tavalla tätä toimeentuloloukkukysymystä, toimeentulokysymystä sit-
ten toimenpiteitten osalta arvioidaan.

Kotoutumistyö on pysyvä osa suomalaisen yhteiskunnan palveluita tulevaisuudessa.
Maahanmuutto tai kotoutuminen ei ole mikään väliaikainen projekti enää tulevaisuudessa.
Kotoutumista tekemään tarvitaan siis vakiintuneet toimijat. Tällaisia ovat kunnat, muut vi-
ranomaiset, vakiintuneet kolmannen sektorin toimijat sekä valtionosuutta nauttivat oppi-
laitokset. Täällä on muutamassa puheenvuorossa kiinnitetty huomiota muun muassa kan-
sanopistoihin. Ne tekevät tänä päivänä valtavan loistavaa työtä kotouttamiskoulutuksessa. 

Maahanmuuttotyötä tekevät ihmiset ja instituutiot ovat alansa erityisosaajia. Onkin tär-
keää, että kotoutumiskouluttajat ja maahanmuuttopalveluitten ohjaajat tuntevat lainsää-
dännön ja hyvät käytännöt. Oikealla ohjauksella vältetään monta turhaa käyntiä. Jos kotou-
tumislakeja muutetaan merkittävästi, on myös pidettävä huolta siitä, että maahanmuuttaji-
en kanssa työskentelevät tulevat tietoisiksi näistä muutoksista. 

Tässä mietinnössä on todella esitetty myös sitä, että jatkossa kotoutumisjakso olisi yksi
vuosi — varmasti monella tavalla järkevä linjaus. Ainakin sen vuoden jälkeen olisi syytä
katsoa, miten pitkälle on päästy ja miten sitten siitä eteenpäin mennään, mutta on myös
huomattava se, että maahanmuuttajien kyky opiskella vaihtelee todella paljon. Jos haluam-
me, että kaikki oppivat lukemaan ja kirjoittamaan suomeksi, ruotsiksi, on pakko hyväksyä
myös se, että kotoutumisajan pituus vaihtelee.

Samalla tietysti on syytä pitää huolta siitä, ettei ammattitaitoisella ja koulutetulla maa-
hanmuuttajalla ole mahdollisuutta jäädä liian pitkäksi aikaa kotoutumaan. Suomalaisten
työyhteisöjen valmiutta vastaanottaa vaillinaisen kielitaidon omaavia työntekijöitä pitäisi
ehkä myös jollakin tavalla tukea lähtökohtana tietysti se, että työ on se paras kotouttaja,
mutta silloin tarvitaan myös tahtoa ottaa maahanmuuttajat työyhteisöihin mukaan. 

Yleensä ihmiset ovat hyvin opiskelumyönteisiä heti Suomeen tultuaan. Asiantuntijoit-
ten sanomisten mukaan onkin tärkeää, ettei tuota alkuinnostusta hukata. Turvapaikanhaki-
29



Pöytäkirjan asiakohta PTK 146/2018 vp
joitten kohdalla on tietysti se riski, että he eivät koskaan pääse käyttämään oppimaansa
Suomessa, mutta voidaan kuitenkin ajatella niin, että suomalainen yhteiskuntaoppi ja ym-
märrys esimerkiksi sukupuolten välisestä tasa-arvosta on parasta mahdollista kehitysyh-
teistyötä siinä tapauksessa, että turvapaikanhakija käännytetään takaisin kotimaahansa.

16.01 Laura Huhtasaari ps: Arvoisa puhemies! Kotoutumisesta: Meillä on paljon onnis-
tuneita kotouttamistapauksia tai henkilöitä, jotka ovat kotoutuneet Suomeen. Heitä varten-
han me emme näitä resursseja ja näitä massiivisia uusia toimenpiteitä tarvitse. Esimerkiksi
meillä maahanmuuttajat nimenomaan ovat jokainen oma ryhmänsä. On tärkeää, ettemme
puhu maahanmuuttajista könttänä. Kaikki varmasti tiedämme, että kotoutumisen haasteet
eivät ole tilastollisesti amerikkalaisten haaste tai juutalaisten haaste tai muualta Euroopas-
ta muuttavien henkilöiden haaste, vaan tämä nimenomaan keskittyy islamistisista humani-
taarisista maista muuttaviin henkilöihin, jotka saavat kansainvälistä suojelua. Siihen tämä
kotoutumisen haaste keskittyy, ja se ei ole onnistunut missään Euroopan maassa toivotulla
tavalla. Nimenomaan humanitaarinen maahanmuutto islamistisista maista ei ole onnistu-
nut.

Siinä on hyvä pohtia, ovatko mitkään resurssit riittäviä, jos arvot ja kulttuuri eivät koh-
taa sen maan arvojen ja kulttuurin kanssa, mihin muuttaa. Tämä on äärimmäisen tärkeä sa-
noa ääneen, kohtaavatko arvot ja kulttuurit, koska me näemme, että rinnakkaisyhteiskuntia
on syntynyt ja niitä syntyy koko ajan lisää riippuen siitä, kuinka paljon sitä humanitaarista
maahanmuuttoa on. Ruotsissa on erityisen paljon, niin siellä on erityisen paljon rinnakkais-
yhteiskuntia. Suomessa on vähän vähemmän, mutta meillä on nähtävissä ihan sama kehi-
tys.

Sitten, onko meillä kanttia? Onko meillä oikeasti kanttia vaatia tulijoita noudattamaan
länsimaalaista kulttuuria ja meidän arvojamme? Onko meillä oikeita keinoja? Haluan kyl-
lä kiittää edustaja Immosta, koska ylipäätään se, että tästä keskustellaan ja tähän kiinnite-
tään huomiota ja me saamme mittareita, tarkoittaa, että muutkin eduskuntapuolueet ovat
valmiita tästä keskustelemaan ja me tunnustamme ja tunnistamme ongelman. Se on aina
ensimmäinen askel. Perussuomalaiset toki ovat tunnistaneet tämän ongelman jo — no, 90-
luvulta alkaenhan nämä ongelmat ovat kasautuneet, ja perussuomalaisten puheenjohtaja
näistä on puhunut jo toistakymmentä vuotta, ja tämä on viimeisiä aikoja herätä tähän
asiaan, jos emme halua, että Suomesta tulee ruotsalainen tässä asiassa.

Itse esitin, että päiväkoti-ikäisillä ei olisi näitä huiveja. Se sotii minun arvojani vastaan,
että neljävuotiaalla on huivi päässä päiväkodissa. Minä sain kuulla tästä, päiväkodin työn-
tekijät tulivat kertomaan, että heille on tullut uusi velvoite: pitää huolta siitä, että neljävuo-
tiaalla pysyy huivi päässä. No, minä tein siitä sitten toimenpidealoitteen, että voisimmeko
me noudattaa länsimaalaista arvopohjaa, että päiväkotiin eivät kuulu huivit. Minulle se
huivi, mitä uskonnollisista syistä pidetään, tarkoittaa sitä, että sillä on tarkoitus osoittaa
naisen paikka. Mutta heti keskusta ärähti ja sanoi, että ei missään nimessä tule tällaista kiel-
tää, että kyllä päiväkodissa pitää saada neljävuotiaalla olla huivi päässä, ja tämä tuo esille
sen, että nyt tästä keskustellaan jo, mutta onko meillä kuitenkaan kanttia oikeasti vaatia
henkilöitä, jotka muuttavat tänne, omaksumaan länsimaalaiset arvot ja länsimaalainen
kulttuuri.

Sveitsiläisillä on — se ei muuten ole EU-maa — aika paljon kanttia. Esimerkiksi siellä
maassa pitää asua 12 vuotta, ja sitten kaupunkilaiset äänestävät, oletko kotoutunut, ja jos
olet, niin kaupunkilaiset äänestävät, että saat kansalaisuuden. Eli siellä on kansalaisuuden
30



Pöytäkirjan asiakohta PTK 146/2018 vp
saaminen tehty haastavaksi, ja ikään kuin kansalaisuuden eteen pitää ponnistella niin pal-
jon, että se jo sinänsä motivoi kotoutumaan. Lisäksi siellä on myös automaattikarkotus va-
kavista väkivaltarikoksista ilman valitusoikeutta. Eivät he rupea siellä vuosikausia maksa-
maan oikeuslaitoskuluja ja muita. He haluavat pitää tiukan linjan, mikä on tietenkin todel-
la hienoa.

Mutta meillä täällä Suomessa kasvukeskusten toimeentulotukiasiakkaista jopa 40 pro-
senttia on maahanmuuttajataustaisia. Työllisyysaste matelee tietyissä ryhmissä vielä vuo-
sienkin maassaolon jälkeen alle 20 prosentissa. Nämä haasteet pitää tunnistaa. Meidän pi-
tää tunnistaa ne ryhmät, joissa tätä haastetta ilmenee.

Sitten minä kyllä olen ihan sitä mieltä, että mikäli humanitaarinen maahanmuutto ei is-
lamistisista maista onnistu ja se johtaa rinnakkaisyhteiskuntaan, se johtaa miljardien kus-
tannuksiin, se johtaa hurjaan yliedustukseen tietyissä maahanmuuttajaryhmissä, niin miksi
ihmeessä me jatkamme sitä. Kyllä me täällä Suomessa saamme päättää, kei

tä tänne muuttaa ja millä ehdoilla. Ja kyllä, meidät kyllä tullaan yllättämään vielä uudel-
leenkin. Kun vuodesta 2015 sanotaan, että meidät yllätettiin, niin kyllä meidät voidaan yl-
lättää vielä uudelleenkin. Niin kauan kuin meillä on raja auki ja me emme itse rajalla mää-
rittele, kuka tänne pääsee, niin sehän ei ole silloin meistä kiinni, kuka tänne tulee ja kuinka
pitkäksi aikaa, jos meillä ei ole rajavalvonta kunnossa. Joten otetaan rajavalvonta haltuun,
lopetetaan tämä turvapaikkashoppailu. Ei mikään kansainvälinen sopimus pakota meitä ot-
tamaan turvapaikkahakemuksia turvallisesta Ruotsista. Lopetetaan se, otetaan rajavalvon-
ta kuntoon. Ja mitäs jos tehtäisiin niin, että kotoutetaan nyt ensin täällä olevat, kun me nyt
tunnistamme nämä ryhmät, eikä jatketa tätä massasiirtolaisuutta niistä maista, joissa inte-
graatio ei onnistu.

16.08 Eero Reijonen kesk: Arvoisa rouva puhemies! Totean aluksi, että tuossa pientä
ryhmäkokousta pidimme keskustan edustajien kesken, ja emme kyllä muista, että keskusta
olisi vaatinut neljävuotiaille huivia päähän. Minusta tämä keskustelu on tähän saakka ollut
varsin asiallista, ja asia on tärkeä sinänsä, ja minusta on erinomaista, että tarkastusvalio-
kunnassa löydettiin yhteinen sävel, ja edustaja Immonenkin siellä edusti kyllä ansiokkaas-
ti ja toi hyviä huomioita esille. 

Suomessa maahanmuuttohan ei ole tämän päivän asia. Toki tietysti nyt kun 2015 määrät
kasvoivat, tässä on nyt vähän ollut ongelmia, mutta muistutan mieleen, että 70-luvulla tän-
ne tuli vietnamilaisia — puhuttiin niin sanotuista venepakolaisista — ja he erittäin nopeas-
ti integroituivat suomalaiseen yhteiskuntaan ja työelämään. Tiedän sen hyvin, kun koti-
maakunnassa Joensuussa heitä on ollut ja he ovat siellä käyttäytyneet ja sopeutuneet suo-
malaiseen kulttuuriin ja kaikkeen erittäin hyvin. Että on paljon onnistuneita tapauksia.
Yleisesti arvioisin, että meillä on mahdollisuus onnistua tämän tarkastusvaliokunnan mie-
tinnön pohjalta myöskin jatkossa kotouttamisessa.

Minulla oli tilaisuus toimia ohjausryhmän puheenjohtajana, kun Kuopiossa oli tämmöi-
nen Raksa-hanke, joka oli ely-keskuksen rahoittama. Siinä pyrittiin rakennusalalle löytä-
mään työntekijöitä, ja siinä oli sillä keinoin, että osa viikosta oli kielikoulutusta ja varmaan
annettiin vähän sitten myös rakennusalan muuta koulutusta, työturvallisuutta ja työehtoja
ja niin edelleen. Yrityksetkin läksivät varsin hyvin tähän yhteistyöhön mukaan, eli osallis-
tujat pääsivät sitten viikossa pari päivää harjoittelemaan yrityksiin. Tämäntapainen toimin-
ta on varsin hyvää ja kannatettavaa sinänsä. Totta kai se jonkun verran sitoo yhteiskunnan
31



Pöytäkirjan asiakohta PTK 146/2018 vp
rahoja, mutta yritykset olivat tässä varsin hyvin mukana ja tuloksia kyllä saatiin. Että on
hyviä esimerkkejä olemassa, ja kyllähän tässä eteenpäin päästään. 

Toki on muistettava, että kulttuurit maailmassa ovat kovin erilaisia, ja aina tännekin
muuttaneitten väestöryhmien osalta ja maahanmuuttajien osalta arvopohja ei välttämättä
ole selvä, ja sen takia tässä mietinnössä on selkeästi otettu kantaa siihen, että täällä anne-
taan sitten koulutusta suomalaisesta yhteiskuntajärjestyksestä, kulttuurista ja arvopohjas-
ta. Uskon, että se on hyvä kirjaus, ja toivon, että se menee myöskin eteenpäin.

Tuossa kuulimme aikaisemmissa puheenvuoroissa — taisi olla edustaja Räsäsen pu-
heenvuorossa — kuinka paljon rahaa tänä päivänä menee kotouttamiseen. Lähes 500 mil-
joonaa euroa, eli isoista summista puhutaan, ja meidän pitää löytää semmoinen yhteinen
sävel koko eduskunnassa kaikkien puolueitten kesken, että päästään asiassa eteenpäin.
Kyllähän työllisyydellä on ihan keskeinen merkitys sille, kuinka hyvin kotouttaminen on-
nistuu, ja on paljon toimialoja, joilla on työvoimapula, ja sen eteen pitää tehdä töitä, että
työvoimapula Suomessa poistuisi. Myöskin sitten nämä kotouttamiseen käytettävät mää-
rärahat saataisiin pienemmiksi monestakin syystä. Verotulot lisääntyisivät, ja sitten yhteis-
kunnan menot kotouttamiseen pienenisivät. 

Kaiken kaikkiaan tämä on ollut pääsääntöisesti hyvä keskustelu. Irtiottoja hieman on ol-
lut, mutta uskon, että salissa on yhteinen tahtotila sille, että eteenpäin on menty ja mennään
varmasti jatkossakin seuraavan hallitusohjelman muodostamisen yhteydessä.

16.12 Markus Lohi kesk: Arvoisa puhemies! Minusta tämä tarkastusvaliokunnan mietin-
tö on erinomainen paperi, ja erityisesti haluaisin tästä mietinnöstä nostaa yhden kohdan
esille. Tästä on käyty aika laajaa keskustelua ja myös täällä debattikeskustelua, ja se, mikä
täällä minusta on erityisen hyvää ja johon ehkä pitäisi vieläkin enemmän kiinnittää huo-
miota, on se, että täällä sivulla 26 todetaan, että valiokunnan mielestä turvapaikanhakupro-
sessi kestää liian kauan. Kun tässä puhutaan nyt laajasti ottaen kotoutumisesta ja siihen liit-
tyvistä haasteista, joista ehkä tärkein on kielen oppiminen — sehän tulee yleensä ennen
kuin pystyt edes ottamaan töitä vastaan, kuten täällä puhutaan työmarkkinoille siirtymises-
tä, et oikein pysty siirtymään työmarkkinoille, jos sinulla ei ole mitään kieltä, jolla pystyt
töitä tekemään — niin kotouttamistoimenpiteiden alkaminen tehokkaasti ei voi oikein on-
nistua ennen kuin sinulla on varmuutta siitä, voitko jäädä tähän maahan. Siihen tarvitaan
siis oleskelulupa, ja nyt meillä on se tilanne, että meillä jopa kolme vuotta kestää tämä pro-
sessi kaikkine valituksineen ennen kuin tulee varmuus siitä, voiko henkilö jäädä tänne Suo-
meen. Totta kai voidaan lähteä jo turvapaikkaprosessin ollessa kesken vastaanottokeskuk-
sissa ja muualla suomen kieltä kouluttamaan ja antamaan koulutusta tästä kulttuurista,
mutta kyllä se kaikkein olennaisinta ja tehokkainta on vasta sen jälkeen, kun on varmuus
tästä. Eihän meidän kannata lähteä kovin massiivisia resursseja käyttämään henkilöiden,
jotka oletettavasti eivät saa esimerkiksi turvapaikkaa, kotouttamiseen vielä siinä vaihees-
sa. Sen takia itse näkisin, että on tärkeää, että kun täällä on nyt ollut laaja yhteisymmärrys
siitä, että kotouttamiseen tarvitaan panostusta, niin erityisesti kiinnittäisimme huomiota
siihen, että turvapaikanhakuprosessia saataisiin lyhennettyä.

Haluan myös todeta sen, että kun maahanmuuttajista puhutaan, niin se — kuten täällä on
todettukin — ei todellakaan ole kovin yhtenäinen ryhmä eikä pelkästään sekään ratkaise,
miltä alueelta tai mistä kulttuurista tullaan. Meillä on hyvin paljon erilaisia, voi sanoa, esi-
merkkejäkin siitä, kuinka on kotouduttu. Minulla itselläni oli hieno tilaisuus syksyllä osal-
listua ylioppilas- ja valmistujaisjuhlaan, jossa Pakistanista kahdeksan vuotta sitten tänne
32



Pöytäkirjan asiakohta PTK 146/2018 vp
Suomeen tullut poika kirjoitti ylioppilaaksi ja suoritti itse asiassa kolmoistutkinnon. Se
avain siihen, kuinka tämä oli mahdollista, lähti siitä, että hän silloin nuorena poikana opet-
teli ensimmäisen vuoden aikana koulussa suomen kielen ja pystyi siirtymään ikätovereit-
tensa seuraan tavalliselle koululuokalle ja opiskelemaan. Minusta tällaiset esimerkit roh-
kaisevat kyllä meitä siihen, että kun me voimme vain tämän asian hoitaa, niin me saamme
tämän maahanmuutonkin enemmän voimavaraksi kuin suomalaisen yhteiskunnan uhaksi.
[Laura Huhtasaari: No sehän tässä se ongelma onkin!]

16.16 Sari Tanus kd: Arvoisa rouva puhemies! Tämä tarkastusvaliokunnan mietintö ko-
touttamisen toimivuudesta on varsin kattava ja hyvä dokumentti kaiken kaikkiaan, ja nämä
valiokunnan kannanottoehdotukset täällä lopussa, 9 kappaletta, ovat myös hyvin kannatet-
tavia.

Toimintoja nimenomaan kotouttamisen suhteen tulee tehostaa kaikissa vaiheissa siitä
lähtien, kun maahanmuuttaja saapuu Suomeen, näin sanotaan kolmoskohdassa. Ja edel-
leen tähän velvoittavuuteen liittyen, mitä on nostettu esiin, haluaisin nostaa kielikoulutuk-
sen. Kielikoulutus on velvoittava, ja kielikoulutukseen sisältyy kielitaitoa mittaava koe. Pi-
dän sitä erittäin hyvänä. Turvapaikanhakijalta tulee samoin edellyttää suomalaisen yhteis-
kunnan toimintatapojen, sääntöjen sekä arvojen tuntemusta, ja myös tämän varmistamisek-
si tulee olla koe. Itse ajattelisin, että tätä noudattamisvelvoitetta tulisi käytännössä vieläkin
tehostaa sillä tavalla, että ei vain puhuttaisi toimintatapojen, sääntöjen sekä arvojen tunte-
misesta vaan myös edellytetään yhteiskunnan toimintatapojen ja sääntöjen noudattamista
ja myös meidän arvojemme kunnioittamista.

Ajattelen kyllä hieman eri tavalla kuin edustaja Lohi tuossa edellä. Mielestäni kielen, ta-
pojen ja sääntöjen koulutus ja niihin opastaminen pitäisi aloittaa heti ensimmäisestä päi-
västä siellä arjen ja asumisen keskellä, niin että ensimmäisenä päivänä opitaan muutama
sana siinä vuorovaikutuksessa ja seuraavana päivänä lisää ja samalla opitaan niitä normaa-
leja arjen toimintatapoja tässä yhteiskunnassa.

Erittäin hyvää on, että nostetaan esille maahanmuuttajanaisia, ja tässä haluaisin vielä ko-
rostaa ikänaisia ja yleensä ikäihmisiä. Ikäihmisiähän näissä kulttuureissa yleensä kunnioi-
tetaan ja arvostetaan, ja olisi erittäin tärkeätä kiinnittää huomiota ikäihmisiin — ja sanoisin
myös ikänaisiin — koska monta kertaa heillä kuitenkin on sitä vaikutusvaltaa siellä kodeis-
sa, lähipiirissä, ja tietysti heillä tulisi olla paitsi riittävä kielitaito myös ymmärrys tästä kult-
tuurista.

Kaiken tämän jälkeen haluaisin vielä nostaa esiin sen tosiasian, että vaikka suurin osa
meidän maahanmuuttajista haluaa kotoutua, haluaa oppia kielen ja meidän toimintatapam-
me ja ymmärtää niitä, niin tosiasia on, että meillä on joukossa myös pieni osa heitä, jotka
välttämättä eivät lähtökohtaisestikaan halua kotoutua eivätkä halua oppia ja kunnioittaa
meidän toimintatapojamme ja sääntöjä. Minusta on tärkeää, että myös tämä pieni joukko
sieltä erotetaan ja mietitään, minkälaiset toimet ovat sitten asianmukaisia tätä joukkoa aja-
tellen.

16.19 Eero Lehti kok: Arvoisa rouva puhemies! Tässä tarkastusvaliokunnan muistiossa
on kyllä yksi katvealue: siellä ei ole laskettu erilaisten toimenpiteiden tuottavuutta, kustan-
nuksia ja saavutuksia, eikä niitä oikeastaan tällä toimialalla ilmeisesti edes olekaan. Tämä
on ollut vähän hajanaista: on erilaisia ratkaisuja, mutta niiden välinen vertailu on vähäistä,
eivätkä nämä vertailut edes oikein tahdo ulottua niihin maihin, joissa on paljon pidempi ko-
33



Pöytäkirjan asiakohta PTK 146/2018 vp
kemus vastaavan asian hoitamisesta, kuten esimerkiksi Tanskassa. Yleismaailmallisesti on
selvästi nähtävissä, että ne valtiot, joihin on tunkua, ovat rakentaneet jonkinnäköisiä järjes-
telmiä, joilla ne pyrkivät valitsemaan työperäistä maahanmuuttoa ottaen huomioon oman
maan työvoimatilanteen.

Kielikoulutus, joka täälläkin on tullut pariin otteeseen keskeisesti esiin, on todella vält-
tämätöntä tietyissä ammateissa, mutta tämä suomalainen ajattelu ei välttämättä ole moti-
voivaa. Olen muutaman kerran havainnut, varsinkin nuorempana, kun meillä oli vaihto-op-
pilaita joka vuosi, että heidän joukossaan oli ihmisiä, jotka oppivat kuudessa kuukaudessa
kohtuullisen hyvin puhumaan suomea. Silloin he joutuivat käyttämään siihen paljon aikaa.
Heillä oli motivaatiota. Vastaavasti oli vaihto-oppilaita, jotka seurustelivat samasta maas-
ta olevien kanssa, mistä itse olivat, eivätkä olleet kiinnostuneita suomalaisesta elämän-
muodosta sen suuremmin, puhumattakaan, että olisivat panostaneet erityisesti kielitaitoon.
Vuodenkin kuluttua kielitaito oli muutamia sanoja, muutamia kymmeniä sanoja, mutta yh-
tään sujuvan kielen hallitsijaa ei joukosta löytynyt.

Täällä puhutaan vuotuisista kustannuksista. Jos tässä lasketaan kaikki seurauskustan-
nukset, niin ilmeisesti ollaan jossain 700 miljoonassa — 1 miljardissa. Saattaa olla niin,
että keskimääräinen kotoutuminen vie kolmesta vuodesta viiteen vuoteen, ja jos lasketaan
tämän jakson merkitys, ennen kuin työvoimaa sitten saadaan käyttöön yhteiskuntaan, niin
se on aika paljon.

Intensiivikoulutus tässä kielikoulutuksessa saattaisi olla sen takia merkittävä vaihtoeh-
to, että se nopeuttaisi kielen omaksumista ja siinä tulisi myös helposti se tilanne, että ei oli-
si niin paljon mahdollista käydä, sanoisiko, samasta lähtömaista olevien ihmisten kanssa
keskustelua, mikä yleensä heikentää kielen omaksumista. Näillä intensiivikursseilla, joista
varmaan jotkut edustajatkin ovat saaneet kokemusta, viikossa oppii sen, minkä yhdessä lu-
kukaudessa normaalisti koulussa, ehkä enemmänkin, ja se luo uskoa siihen, että on mah-
dollisuus omaksua kieltä.

Suomen kieli on totta kai Suomessa tärkeä, mutta kyllä täällä muutenkin pärjää. Monel-
la alalla ei tarvitse kovin suurta kielivalikoimaa. Kyllä supermarketin hyllyn täyttäjä sel-
viää sillä, että osaa länsimaiset aakkoset, mutta niitäkään kaikki eivät osaa. Tämä oikeas-
taan viittaa siihen, että näissä maahanmuuttajien taustoissa on kovin, kovin eritasoisia tie-
totaitoja, ja ne pitää tunnistaa jo alkuvaiheessa. Kaikkia ei kannata kouluttaa perusasiois-
sakaan, osa pystyy itsenäisesti toimimaan. Varsinkin akateemisen koulutuksen omaavat
henkilöt pääsääntöisesti selviytyvät vieraassa ympäristössä pitkälti omin avuin. 

Mutta tarvitaan tukea, ja ennen kaikkea ehkä kulttuurikysymykset ovat vaikeita. Ne ovat
syvällisiä, asenteisiin tai uskontoon liittyviä, ja niistä eriytyminen ja suomalaisen kulttuu-
rin mukaisten toimintatapojen hyväksyminen on monelle henkisesti erittäin raskas, jopa
mahdoton prosessi. Eri maissa tähän suhtaudutaan löysemmin tai tiukemmin, mutta maas-
sa maan tavalla tiettyyn pisteeseen asti, ja sitten jos muun kulttuurin toimintatavoista ei ole
erityistä haittaa, niin kai sekin sitten eri maissa on sallittu. 

Tämä reservi, joka maahanmuuttajissa on, on niin merkittävä, että suomalainen työvoi-
matarve pystyttäisiin aika pitkälti tyydyttämään näiden ihmisten toimesta, mutta se edel-
lyttää tätä kotouttamista ja työkelpoisuuden saavuttamista. Tämä on suuri haaste yhteis-
kunnalle, ennen kaikkea suomalaisille, joilla ei ole pitkää kokemusta näin rankasta maa-
hanmuutosta. Mutta jos nyt ajatellaan evakkojen tai vastaavien ongelmien hoitamista, niin
kyllä meillä yhteiskunnassa on myös kykyä. Silloin, kun toimeen tartumme, niin saamme
myös tuloksia aikaan.
34



Pöytäkirjan asiakohta PTK 146/2018 vp
16.24 Hanna Sarkkinen vas: Arvoisa puhemies! Käsittelyssä oleva tarkastusvaliokun-
nan mietintö on todellakin yksimielinen, kuten täällä on todettu, mutta kaikki ryhmät eivät
ole olleet mukana tekemässä mietintöä, sillä kaikki ryhmät — vasemmistoliitto mukaan
luettuna — eivät ole tarkastusvaliokunnan jäseniä. 

Tässä mietinnössä on hyvää pohdintaa ja hyvää, ratkaisukeskeistä ajattelua, mutta myös
katvealueita ja joitain kysymysmerkkejä tai ehkä yliyksinkertaisia ratkaisuesityksiä. Olem-
me hieman huolissamme siitä, jos kotouttamisen sinänsä oikea tehostamistavoite johtaa
liian joustamattomaan ajalliseen rajaamiseen ja se sitten johtaa siihen, että kotouttamispal-
velut ja aikarajaus eivät palvele erilaisia tarpeita ja yksilöllisiä tilanteita.

Arvoisa puhemies! kuten täällä on moneen kertaan todettu, niin maahan tullaan eri läh-
tökohdista ja eri perusteilla hyvin erilaisilla taustoilla. Kotouttaminen ei ole vain turva-
paikkakysymys, niin kun täällä jotkut ovat väittäneet. Myös työ-, opiskelu- ja perheperus-
teisessa maahanmuutossa on kotouttamistarpeita ja kotoutumistarpeita. Esimerkiksi työn
ohella annettavalle kielikoulutukselle on kyllä iso tarve. Jos tulee työperusteisesti maahan,
toimii kenties englannin kielellä eikä sitten saa tai ei osallistu suomen kielen koulutukseen,
niin jos se kyseinen työpaikka menee sitten alta jostain syystä, niin voi olla vaikeaa saada
uutta työpaikkaa, jos ei ole kielikoulutusta ja muita kotouttamistoimenpiteitä saatuna. 

Myös esimerkiksi kansainvälisten opiskelijoiden kohdalla tulisi kiinnittää nykyistä
enemmän huomiota kotoutumiseen. Todella moni kansainvälinen korkeakouluopiskelija
lähtee pois Suomesta valmistuttuaan. Siinä voi olla syynä se, että ei ole kiinnittynyt yhteis-
kuntaan, ei ole kotoutunut, ei ole oppinut kieltä, ja se on meille, Suomelle, iso menetys, jos
meiltä työperusteisia maahanmuuttajia ja opiskeluperusteisia maahanmuuttajia lähtee pois
työkokemusta ja koulutusta hankittuaan. 

Toisaalta sitten tämä koskee myös turvapaikanhakijoita, ja itse näkisin, että turvapaikan-
hakijoille tulisi jo vastaanottovaiheessa aloittaa kotouttamistoimenpiteitä. Kaikki turvapai-
kanhakijat eivät todellakaan jää Suomeen, eivät saa oleskelulupaa, mutta näen kuitenkin,
että on erittäin tärkeää niiden kannalta, jotka tänne jäävät, että he saisivat kotouttamista,
mielekästä tekemistä ja oppisivat taitoja ja tietoja jo kotoutumisvaiheessa. Myös niiden
osalta, jotka tänne eivät jää, eihän se välttämättä hukkaan mene. He voivat niitä taitoja ja
tietoja hyödyntää elämässään sitten siellä maassa, mihin he Suomesta lähdettyään mene-
vät. 

Arvoisa puhemies! Kotoutuminen ei ole vain kotoutumisjärjestelmä ja kielikoulutusky-
symys. On tarve tarkastella myös muita kotoutumisen edellytyksiä. Erityisen tärkeää on
koulutuksen ja osaamisen tunnistaminen. Mitä paremmin me tunnistamme maahan tullei-
den aiempaa koulutusta ja osaamista, sitä parempi se on heille, mutta myös yhteiskunnalle.
Meidän täytyy myös pohtia sitä, miten taataan maahanmuuttajille ammatillista koulutusta,
jos he ovat sen tarpeessa, tai muuta koulutusta ja täydennyskoulutusta, ja myös näitä kysy-
myksiä tulisi kotouttamispolitiikassa pohtia laajemmin. Ammatillista koulutusta esimer-
kiksi ei tässä mietinnössä ole käsitelty. 

Arvoisa puhemies! Maahanmuuttajataustaisten lasten ja nuorten oppimiseroja on tarkas-
teltava, ja niitä on pystyttävä kaventamaan. Osallistuminen varhaiskasvatukseen on olen-
nainen kysymys. Subjektiivisen päivähoito-oikeuden rajaus ei palvele maahanmuuttajalas-
ten kotoutumista ja heidän oppimistaan jatkossa, koska kuten tiedetään, varhaiskasvatuk-
sella on todella merkittävä vaikutus myöhempään elämään ja oppimiseen.

Arvoisa puhemies! Myös perhe on olennainen kotoutumisen kannalta. Perheen saamis-
ta Suomeen tulisi siis helpottaa eikä vaikeuttaa, kuten hallitus on tehnyt. Myös sosiaaliset
35



Pöytäkirjan asiakohta PTK 146/2018 vp
suhteet ja yhteydet ympäröivään yhteiskuntaan ovat olennainen tekijä kotoutumisessa.
Tässä kolmas sektori voi tehdä paljon. Esimerkiksi myös urheilutoiminta on erittäin hyvä
väylä kotoutumiseen.

Arvoisa puhemies! Kotoutumisjärjestelmän ja -palveluiden laatu ja sirpaleisuuden vä-
hentäminen on tärkeää, ja tähän onkin tässä mietinnössä kiinnitetty huomiota. Esitys ko-
touttamisvastuun kokoamiseksi kunnille on hyvä ja edistämisen ja tarkastelun arvoinen.
Hallituksen antama kasvupalvelulaki taas menisi täysin toiseen suuntaan, ja toteutuessaan
se ei toteuttaisi kuntavastuuta, se voisi jopa lisätä sirpaleisuutta ja heikentää kotoutumis-
palveluiden laatua. Eli toivon todella, että kasvupalvelulaki nykyisessä muodossaan ei tule
tämän eduskunnan hyväksymäksi.

Arvoisa puhemies! Kotoutuminen on kaksisuuntainen prosessi. Suomessa on tutkimus-
tenkin mukaan paljon maahanmuuttajien kohtaamaa syrjintää työmarkkinoilla ja rasismia
arjessa, ja myös nämä voivat hankaloittaa kotoutumista. Eli myös ympäröivän yhteiskun-
nan on kiinnitettävä huomiota asenteisiinsa kotoutumisen edellytysten parantamiseksi.

Arvoisa puhemies! Kuten jo debatissa moni totesi ja näissä keskusteluissa, niin erityi-
sesti maahanmuuttajanaisten kotoutumiseen täytyy fokusoitua, kuten myös valiokunta on
kiinnittänyt huomiota. Tässä asiassa pitää nyt alkaa tuumasta toimeen. Tarve on todettu, ja
nyt todella täytyy alkaa kehittämään räätälöityjä kotoutumistoimenpiteitä naisille.

Arvoisa puhemies! Valiokunta myös toteaa mietinnössään, että palkkatuettu työ on
osoittautunut hyväksi työllistymistä edistäväksi toimenpiteeksi. Toivottavasti tämä huomi-
oitaisiin TEMissä, ministeriössä, koska palkkatuetun työn edellytyksiä on viime vuosina
supistettu ja rajattu. Eli palkkatuettua työtä tulisi helpottaa ja lisätä eikä leikata.

16.31 Matti Semi vas: Arvoisa rouva puhemies! Ihan lyhyesti tähän tarkastusvaliokun-
nan mietintöön. Minusta on hyvä havaita, että täällä salissa on nostettu esille, kuinka on
tärkeä ja hyvä asia, että näitä kotouttamisasioita viedään eteenpäin, ja keinoja siihen, mi-
tenkä toimitaan, jotta tämä toimisi hyvin. 

Mutta itse kuitenkin ajattelen, että on hyvä muistaa koulutuksen merkitys työn saamisen
edellytyksenä. Se on hyvä asia, että siihen on kiinnitetty huomiota, mutta nostaisin esille
vielä tämmöisen puolen, että myös opettajien koulutukseen tämä kotouttamiskoulutus oli-
si hyvä nostaa esille sillä tavalla, että he tuntisivat mahdollisimman monipuolisesti näitten
kotoutettavien lähtökohdat, niin että he pystyisivät soveltamaan sitä opetusta sillä tavalla,
että kotoutettavat mieltäisivät sen opetuksen paremmin itselleen ja näin pystyisivät oppi-
maan ja sopeutumaan paljon paremmin. Myös näiden niin sanottujen ammatillisten kielten
— ammattikielen, mitä puhutaan koskien jotakin tekemistä, osaamista, sorvaamista, mitä
tahansa, mikä liittyy työntekoon ja siihen ammattiin, mitä tehdään — opettelu olisi erittäin
tärkeää, että he pystyisivät sen hallitsemaan. Voisi mennä jopa niin pitkälle, että opettaja
osaisi alkuperäiselläkin kielellä, mikä kotoutettavalla on, ottaa niitä sanoja sinne mukaan.
Tämä parantaisi varmasti heidän mahdollisuuksiaan selviytyä Suomessa tässä ammatilli-
sessa koulutuksessa, löytää työpaikkoja ja pärjätä paremmin täällä Suomen maassa. 

16.33 Veera Ruoho kok: Arvoisa puhemies! Pidin täällä aiemmin puheenvuoron, jossa
peräsin työllistymistä ja kiittelin maahanmuuttajanaisten keskiöön nostamisesta, ja kiitän
niistä kaikista muistakin puheenvuoroista, joissa niin kielen oppimisen kuin työllistymisen
mahdollisuutta haluttiin varhaistaa turvapaikanhakijoiden osalta ihan heti maahantulon jäl-
keen. Jos sitten turvapaikanhakijalla ei sitten havaittaisi tutkinnassa perusteita turvapaikal-
36



Pöytäkirjan asiakohta PTK 146/2018 vp
le ja hän joutuisi sitten poistumaan maasta, en näe, että siinä nyt mitään kohtuutonta hait-
taa tulisi. Muistaakseni edustaja Sarkkinenkin taisi siitä mainita. 

Arvoisa puhemies! Kansanedustajaa ei velvoita puolue, eivät etujärjestöt. Häntä velvoit-
taa perustuslaki: hänen tulee noudattaa oikeutta ja totuutta. Ajattelen nyt niitä kaikkia Suo-
men rajoja valvovia naisia ja miehiä, Rajavartiolaitosta, joka estää laittoman rajanylityk-
sen, laittomien tavaroiden, aseiden ja huumeiden, maahantuontia ja tutkii myös rajalouk-
kauksia. He tekevät arvokasta työtä joka päivä ja ovat erittäin ammattitaitoisia, ja täällä
edustaja Huhtasaari väittää, että täällä ovat rajat auki. Ne ovat yhtä lailla auki kuin silloin
kun te, perussuomalaiset, olitte hallituksessa. [Laura Huhtasaaren välihuuto] Ja mitä te
saitte aikaan? Väitätte koko ajan, että se on kokoomuksen, sinisten ja keskustan vika, että
on tullut 30 000 turvapaikanhakijaa. Miten se oltaisiin voitu estää, jos tuolla rajalla on ih-
misiä hakemassa turvapaikkaa? Olisitteko olleet valmiita rikkomaan kansainvälisiä sopi-
muksia? [Laura Huhtasaari pyytää vastauspuheenvuoroa]

Arvoisa puhemies! Tosiaankin perään sitä, että täällä salissa ei puhuttaisi valheita tai
loukattaisi näitä tärkeää työtä tekeviä Suomen rajojen valvojia, kuten tänään olen valitet-
tavasti saanut täällä kuulla. [Laura Huhtasaari pyytää vastauspuheenvuoroa]

Toinen varapuhemies Tuula Haatainen: Käydään puhujalistaa.

16.36 Eero Suutari kok: Arvoisa puhemies! Tarkastusvaliokunta kertoo mietinnössään,
että maahanmuuttajien työllisyysaste on pienempi kuin muualla Pohjolassa. Se on noin
10—15 prosenttia pienempi, ja tässä kysymys on erityisesti naisten työttömyydestä.

Joskus arvellaan sillä tavalla, että suomen kieli olisi se, joka vaikeuttaisi kotoutumista
niin paljon, että työllistyminenkin saattaisi epäonnistua tässä määrin. Mutta sen perusteel-
la mitä kuulin kotouttamiskoulutuksesta, kun työelämä- ja tasa-arvovaliokunta kuuli tässä,
kun me teimme lausuntoa tätä mietintöä varten, asiantuntijaa — joka itsekin on maahan-
muuttaja, hän on siinä organisaatiossa nyt mukana — niin hän sanoi sillä tavalla, että meil-
lä Suomessa kyllä kerrotaan maahanmuuttajille nämä oikeudet ja myös velvollisuudet,
mitä täällä tulee tehdä, ja hän korosti nimenomaan sitä, että meillä olisi syytä kaikille antaa
velvollisuus, myös niille muutamissa kulttuureissa herkästi kotiin jääville naisille, oppia
suomen kieli ja sitä kautta etsiä myös työtä silloin, kun sitä saadaan.

Tästä työllisyydestä sen verran, että meillä olisi kyllä syytä muuttaa lainsäädäntöä sillä
tavalla, että näillä, jotka ovat kaikista heikoimmassa asemassa olevia, olisi yhtäläiset oi-
keudet osallistua suomalaiseen työelämään kuin meillä kaikilla muillakin. Elikkä se, että
lainsäädännöllisesti estetään työn saanti maahanmuuttajilta ensiksi muutamaksi kuukau-
deksi — ja sitten sen jälkeenkin se on vaikeata — ei ole kenenkään etu.

Itse olin viime kaudella Pohjoismaiden neuvostossa sosiaalilautakunnassa, ja sen kans-
sa me kiersimme kahdessa paikassa, missä oli maahanmuuttajia, voisi sanoa, kasaantunut
aika paljon — Tanskan Aarhusissa ja sitten Malmössä — ja molemmissa paikoissa ongel-
ma oli se, että kun siellä oli aikaisemmin kunnan omistamat isot vuokrakiinteistöt olleet
niillä ruotsalaisilla ja tanskalaisilla asukkailla, niin sitten kun sinne oli maahanmuuttajia
tullut ja heitä oli nimenomaan keskitetty siihen yhteen paikkaan, niin molemmat paikat oli-
vat vähitellen muuttuneet semmoisiksi paikoiksi, että siellä ei enää ollut paikallisia, alku-
peräisiä ruotsalaisia ja tanskalaisia, vaan kaikki olivat maahanmuuttajia. Oli, voisi sanoa,
surkeaa katsoa sitä tilastoa, missä puolet porukasta jätti oikeastaan muutenkin koulutuksen
tosi vähälle, ettei siellä opittu juuri lukemaan. Ja se toinen puoli, joka jäi tässä huonoon ase-
37



Pöytäkirjan asiakohta PTK 146/2018 vp
maan, oli ne nuoret pojat, jotka jäivät oikeastaan kategorisesti yhteiskunnan ulkopuolelle
semmoisessa ympäristössä. Minä toivoisin, että me Suomessa emme asuta maahanmuutta-
jia sillä tavalla emmekä päästä heitä keskittymään joihinkin paikkoihin, joissa tämmöistä
gettoutumista tapahtuisi.

16.39 Päivi Räsänen kd: Arvoisa rouva puhemies! Todellakin kotouttamisen peruskivi
on kielenopetus, ja suomen kielen lautakunta on kannanotossaan tuonut esille huolensa ko-
touttamiskoulutuksen kielenopetuksen laadusta. Suomen kielen lautakunnan mukaan ko-
touttamiskoulutus on luonteeltaan tyypillinen koko yhteiskunnan toimintaa tukeva julki-
nen palvelu, jonka järjestäminen yhä kasvaville koulutettavien määrille tarjouskilpailume-
nettelyn pohjalta ei ole ratkaisuna enää toimiva. Tässähän käy todellakin niin, että kun kou-
luttajat vaihtuvat kilpailun mukaan, niin pitkäjänteisiä työelämäyhteyksiä ei pystytä raken-
tamaan ja koulutusta järjestäville tahoille ei kerry välttämättä sitä osaamista, joka varmis-
taa opetuksen laadun. Sen vuoksi tuossa mietinnössä todettiinkin, että lautakunta on
kannanotossaan pitänyt luontevimpana, että vastuu kotoutumiskoulutuksen järjestämises-
tä olisi työ- ja elinkeinoministeriön asemasta opetus- ja kulttuuriministeriöllä, jolla on juu-
ri opetukseen ja sen laadun varmistamiseen liittyvää osaamista. Tästä asiasta valiokunta ei
ole lausumaa tehnyt eikä varsinaisesti tähän ministeriöasiaan ottanut kantaa, mutta mieles-
täni tätäkin asiaa tulee kyllä vakavasti pohtia, olisiko kuitenkin opetus- ja kulttuuriminis-
teriö se oikea ministeriö ohjaamaan tätä maahanmuuttajien kielenopetusta.

16.41 Laura Huhtasaari ps: Arvoisa puhemies! Se ongelmahan tässä juuri on, että meil-
lä on edelleen tuo länsiraja auki. Itärajalla on kunnollinen rajavalvonta, mutta länsiraja on
edelleenkin auki. Hallitus on pysynyt samana, osa sieltä sitten sinertyi, mutta minä ainakin
jo 2015 vaadin, että meille tulee rajatarkastukset ja meidän on käännytettävä turvapaikan-
hakijat rajalta, ja vaadin myös sitä, että me emme ota vastaan turvapaikkahakemuksia tur-
vallisista maista. Toki nykyisillä perussuomalaisilla ei valitettavasti ollut mitään sananval-
taa hallituksessa, mutta kuitenkin yhteisiä kirjauksia saimme aikaiseksi. Esimerkiksi täm-
möinen maahanmuuttokirjaus löytyy valtioneuvoston sivuilta, tämä on 2015 kirjoitettu:
”Suomi tulee vaatimaan voimakkaasti EU:n jäsenmailta kunnollista ulkorajavalvontaa
sekä jokaisen maan vastuuta rekisteröidä turvapaikanhakijat. Rekisteröimätön liikkumi-
nen Schengen-alueella on saatava loppumaan. Suomi tekee EU:ssa turvapaikkapolitiikkaa
mainittujen tavoitteiden saavuttamiseksi.”

Mikään kansainvälinen sopimus ei pakota ottamaan turvapaikkashoppailijoita turvalli-
sesta maasta. Päinvastoin, meidän ensisijainen tehtävämme on laittaa suomalaisten turval-
lisuus ensin, joten näitä voidaan hyvin tulkita Suomen turvallisuus edellä -näkökulmasta.
Australia ja monet muut maat ovat allekirjoittaneet samoja sopimuksia. Se on tietysti sitten
jokaisen jäsenvaltion oma asia, miten niitä sopimuksia tulkitsee, mutta kyllä suomalaisten
ensisijainen tehtävä on suojella omia kansalaisiaan. En minä ymmärrä, millainen kansa an-
taa tällaisen tapahtua itselleen, että pitää rajat auki. Emme tiedä, kuka tänne tulee, kuinka
kauan he ovat, mitä he täällä tekevät. Maksanut on ainakin miljardeja euroja, raiskauksia
on tapahtunut, murhia on tapahtunut ja jopa ensimmäinen terrori-isku. Onkin hyvin surul-
lista, että muut oppositiopuolueet kaiken tämän tapahtuneen jälkeen eivät lähteneet mu-
kaan välikysymykseen, minkä perussuomalaiset esittivät. Ilmeisesti kaikkien muiden puo-
lueiden mielestä asiat ovat edelleen hyvin, tai sitten muuten puuttuu kanttia sanoa, että jo
riittää, suomalaiset ensin.
38



Pöytäkirjan asiakohta PTK 146/2018 vp
16.44 Teuvo Hakkarainen ps: Arvoisa rouva puhemies! Tarkastusvaliokunnan raportti
oli yksimielinen. Mutta näihin epäkohtiin, joihinka edustaja Huhtasaari puuttui: rajatarkas-
tukset. Otetaanpa esimerkki: Me olemme täällä, ministerit, edustajat. Jos tänne tulee vie-
ras, niin tuossa on turvatarkastus. Kaikki tarkastetaan, jotka tänne tulevat. Elikkä täällä on
turvallista olla, ja ministerinkin on hyvä pilkistellä tuolta aitiosta. Ei kukaan uhkaa mitään.
Mutta mitenkä on ne äänestäjät, jotka ovat äänestäneet meidät tänne. Niistä ei kyllä välite-
tä paljon mitään. Ei minkäänlaista tarkastusta, tuli tänne minkälainen terroristi tahansa. Sa-
noo vaan, että turvapaikka, ja tervetuloa.

Mutta mitä on sitten tehty tämän kotouttamisen eteen? Edustaja Elovaaralla oli esitys
tuossa. Luin tätä listaa silloin vähän matkaa, kun aika loppui kesken. Näitä nimittäin on
monta sivua, jos haluaa katsoa, ja jonkin verran minä voin tuosta ottaa, muutaman esimer-
kin.

Jatkan siitä edellisestä: maahanmuuttajajärjestöjen mielenterveysosaamista pohtiva pro-
jektisuunnittelija, maahanmuuttajien työllistämisyhdistyksen asianajaja, maahanmuuttaji-
en neuvontapisteen ohjaaja, pakolaisavun vertaisryhmätoiminnan koordinaattori, moni-
kulttuurisen tietopalvelukeskuksen asiantuntija — mikäs tuo on? — maahanmuuttajien
kansalaistoiminnan kehittämisestä vastaava virkamies... Näitä ei kehtaa kyllä enempää lu-
kea. Tässä menee ikä ja terveys.

Tämmöiset on jo laitettu sinne, että saadaan homma toimimaan. Nyt pohditaan, että saa-
daan perustettua lisää näitä virkoja, että sitten niin kuin se homma tapahtuisi jollakin taval-
la.

No, jos tämä herrasväki, mikä tässä on, ei ole saanut vielä mitään aikaan, niin mitä var-
ten pitäisi vielä kouluttaa lisää tämmöisiä päälliköitä tänne sotkemaan hommia. Jos tarkas-
tusvaliokunta olisi kanssa käyttänyt ihan maalaisjärkeä ja sanonut rehellisesti, että me
olemme epäonnistuneet — mikä tietysti todettiinkin siinä — ja sitten tulevaisuusvaliokun-
nalle antanut raportin, jossa sanotaan, että ”ja tulemme epäonnistumaan”. — Kiitoksia.

16.48 Mikko Alatalo kesk: Arvoisa rouva puhemies! Todellakin on todettava, että ko-
touttamispolitiikka ei nykyisellään toimi ja tilanteen korjaamiseksi tarvitaan nyt uudenlais-
ta päätöksentekoa. 

Kaikista paras keino ihmisen integroitumiseen tähän yhteiskuntaan on työ. Silloin kun
on oma työ ja jotain myös menetettävää, niin myös nämä yhteiskunnan arvot on helpompi
tällaisen ihmisen hyväksyä. Mutta toisaalta maahanmuuton täytyy tietysti olla hallinnassa.
Jos se on kertakaikkisesti pois hallusta, silloin on entistä vaikeampaa tätä kotouttamispoli-
tiikkaa tehdä. 

Haluaisin kiinnittää huomiota erityisesti maahanmuuttajataustaisten naisten työllistymi-
sen edistämiseen, jota myös tässä tarkastusvaliokunnan mietinnössä on tuotu esille. Vai-
moni työskentelee koulunkäynninohjaajana, ja hän sanoi, että erittäin vaikea on saada niitä
lapsia menestymään koulussa ja oppimaan kieltä, joiden äiti, maahanmuuttajaäiti, ei puhu
suomea. Jos kotona ei käytetä suomen kieltä, niin suomen kielen sisäistäminen on hyvin
vaikeata. Työelämään osallistuminen liittäisi maahanmuuttajataustaiset naiset ja heidän
perheensä kiinteämmin tähän yhteiskuntaan. Se on sitten toinen asia, minkälainen arvo-
maailma siellä perheessä on, sallitaanko perheenäidille osallistuminen suomalaiseen yh-
teiskuntaan. 

Nimenomaan maahanmuuttajataustaisilla naisilla on riski pelkän sosiaaliturvan varaan
jäämisestä, ja se on aikapommi. Heidän kotoutumistaan tulee parantaa myös kotihoidon tu-
39



Pöytäkirjan asiakohta PTK 146/2018 vp
kea uudistamalla. Niin kuin on todettu tässä tarkastusvaliokunnan mietinnössä, maahan-
muuttajataustaiset naiset tulee asettaa erityiseksi kohderyhmäksi, koska äidit ovat ratkaise-
via näissä perheissä siinä, mikä arvomaailma on ja miten lapsia kasvatetaan. Siinä mieles-
sä, kun tämä on jo tapahtunut, että meillä on iso määrä nyt ihmisiä täällä, muualta tulleita
ihmisiä, meidän täytyy tehdä korjausliikkeitä, jotta voimme todellakin saada ihmiset inte-
groitumaan tähän suomalaiseen yhteiskuntaan ja nimenomaan omalla työllään myös luo-
maan itselleen tänne sellaisen arvomaailman, jota on helpompi heidän puolustaa. 

16.50 Veera Ruoho kok: Arvoisa puhemies! Edustaja Hakkarainen, sanoitte, että tullaan
epäonnistumaan uudessa kotoutumissuunnitelmassa — siihen lienette viitannut. [Teuvo
Hakkaraisen välihuuto] — Ette kai te ole ennustajaeukoksi ryhtynyt, vai onko tilattu taas
jälleen kerran meedio paikalle? 

Minä tykkään siitä, että rakentavasti yhdessä mietitään ratkaisuja, koska kaikki olemme
todenneet sen, että kotoutumisessa on paljon epäonnistumisia, joskin hyviä onnistumisia-
kin, kuten on todettu ja itsekin tiedän, mutta selkeästi on tarve tehdä muutoksia.

Ja totta, edustaja Huhtasaari kertoi, että on tapahtunut raiskauksia, on seksuaalista ah-
distelua ja murhiakin — tai murha, en muista enää lukumäärää — se on täysin totta. Me
emme tarvitse enää yhtään tämmöistä seksuaalirikoksen uhria Suomeen. Niitähän meillä
on ihan kotimaassa olemassa jo, ihan kantasuomalaisten tekemiä. Sen takia täytyy sanoa,
että se on kummallista, kun politiikassa pystytään puhumaan vain yhdestä asiasta kerral-
laan. Nytten tällä hetkellä ovat olleet pinnalla nämä ulkomaalaisten tekemät vastaavat, pe-
dofiliaankin liittyvät asiat, ja samaan aikaan vaietaan tyystin kantasuomalaisten tekemistä
vastaavista. He varmasti taputtavat käsiään. Uhrin kannalta sillä ei ole merkitystä, minkä-
värinen tekijä on ollut. Se on karmiva kohtalo.

Edustaja Huhtasaari puolusteli toimintaa, vaikka he olivat itse hallituksessa silloin, kun
tuli iso määrä turvapaikanhakijoita. Ei oltaisi voitu käännyttää Dublin-palautuksella niitä
Ruotsiin: jos ne eivät ole siellä hakeneet turvapaikkaa, niin niitä ei voi käännyttää sinne, ja
on hyvä tietää se. Minä tiedän, kun olen ulkomaalaispoliisissa ollut tekemässä sekä turva-
paikkatutkintaa että myöhemmin maastakarkotustehtäviä. Silloinkin Dublin-käännytyksiä
tehtiin. Kollegani ovat tehneet Dublin-käännytyksiä niille tapauksille, mitkä on voitu to-
dentaa ja tietää, missä he ovat ensimmäisen kerran hakeneet turvapaikka vai ovatko. Tilan-
nehan oli täysin poikkeuksellinen. On koko hallituksenkin puolelta esitetty se ja nyt varau-
dutaan siihen, että vastaavanlaista ei tulisi. Siksi muun muassa meidän sisäministeri Myk-
käsen johdolla ajetaan EU:ssa Suomen etua siinäkin mielessä, että turvapaikkajärjestel-
mää täytyy muuttaa — yhdessä sitä muuttaa, ei yksin täällä kuppikuntaisesti pelkästään
Suomen rajoja miettien. Tämä asia koskettaa koko Eurooppaa. Turvaa niille, ketkä sitä to-
della tarvitsevat.

Mielenterveyspalveluja turvapaikanhakijoille tuossa vähän edustaja Hakkarainen kriti-
soi. Jos mietitään sitä, mitä tapahtui Turussakin, niin kyllähän siellä taustalla jotain täytyy
olla, eihän terve ihminen tällaista tee. Kun ajatellaan rasismia, niin jos sitä kohtaa turva-
paikanhakijana täällä, ihminen saattaa syrjäytyä, radikalisoitua täällä Suomessa ollessaan,
ei niin, että hän olisi sellainen jo valmiiksi tänne tullessaan — tämä pitää muistaa.

Välikysymysesitys: Siitä oli puhetta, että perussuomalaiset vaativat sitä turvallisuuden
takia. Olette toivottavasti katsoneet ne tilastot, mitä tilastot sanovat siitä, onko siihen todel-
lista tarvetta. Niin kylmäävää kuin se kaikki on ollutkin, mitä Oulussa on tapahtunut, niin
onko se sitten loppupeleissä sen kummemmin? Minä pidän sitä teidän välikysymyksenän-
40



Pöytäkirjan asiakohta PTK 146/2018 vp
ne sinänsä kornina, koska te vetoatte kansalliseen turvallisuuteen, sillä kun me olimme
täällä päättämässä perustuslain 10 §:ää, niin tulittekohan te vasta samana päivänä sen kan-
nalle, että sitä muutetaan silleen, että pystytään tiedustelulakipaketti laittamaan kiireellise-
nä. Teitä eivät huolettaneet silloin Turun tapahtumat, vaan teitä huoletti se, ettei yksityisen
viestin sisältöön puututa. Senkin olisitte voineet varmistaa valiokunnassa tarkasti kuunte-
lemalla, miten hyvin se otettiin huomioon, että siinä ei yksityisyydensuojaan puututa lii-
kaa. 

Muuten kiitän oikein paljon tästä rakentavasta keskustelusta. Itselleni on aina tärkeää
korjata ja oikaista faktat, koska liian pitkään täällä voidaan kansanedustajien suulla sanoa
semmoisia asioita, mitkä eivät pidä paikkaansa.

16.55 Jani Mäkelä ps: Arvoisa puhemies! Niistä faktoista puhuttaessa, kyllähän tuo hal-
litsematon rajan ylittäminen silloin vuonna 2015 enemmänkin liittyi siihen, että Euroopan
maissa ei oltu noudatettu Schengen-sopimusta eli oli päästetty Schengen-alueelle väkeä il-
man oikeutta oleskella Schengen-alueella. He eivät olleet hakeneet turvapaikkaa siinä en-
simmäisessä maassa, mihin olivat tulleet, eivätkä olleet esittäneet muutakaan matkustami-
seen oikeuttavaa asiakirjaa. Siinä kohtaa olisi pitänyt paljon aikaisemmin sanoa, että
Schengen jäihin, kunnes tämä asia saadaan kuntoon. Siihen sitä rajatarkastusta olisi tarvit-
tu kautta Euroopan, että turvapaikkaa olisi ollut viimeistään pakko hakea siinä toisessa
maassa, mihin mentiin, eikä niin kuin nyt, että vaellettiin koko Euroopan halki. Kansain-
välinen järjestelmä romahti siinä vaiheessa todella pahasti ja sopimuksia ei noudatettu.

Mutta tähän keskustelun loppuun itse kotoutumisasiasta haluaisin nostaa vielä esiin sen,
kun ministeri Lindström päätti puheensa mielenkiintoisella lauseella, joka herätti välihuu-
toja ainakin tuolta vihreältä puolelta: nimittäin jos tässä kotoutumisessa onnistuttaisiin
Suomessa, niin me olisimme ensimmäinen maa, jossa se on onnistunut. Näin ainakin suu-
rin piirtein muistan ministerin sanoneen, ja tämä voi olla hyvin tottakin. Aiemmassa pu-
heenvuorossani puhuin, että amerikkalaisilla ei ole kotoutumisongelmia Suomeen, ja kään-
teisesti moni käyttää USA:ta esimerkkinä suuresta menetystarinasta maahanmuutosta, su-
latusuunina, jossa erilaiset kansallisuudet tulevat keskenään hyvin toimeen. No, siellähän
ei ole mitään kotoutusta harjoitettu, vaan siellä on hyvin voimakas yhtenäiskulttuuri, voi-
makas kansallistunne, pakko tehdä töitä, koska sosiaaliturvaa ei makseta joutilaana loikoi-
levalle, ja voimakas lainsäädäntö ankarine rangaistuksineen, jos lakeja siellä rikotaan. Sii-
tä huolimatta maassa on aika paljonkin etnisiä konflikteja ja muita ongelmia isojen kansal-
lisuusryhmien välillä. Olisiko nyt siis todella niin, että ministeri puolihuolimattomasti lau-
sui suurenkin totuuden. Kotoutus ei ole toiminut missään muualla, mahtaneeko siis toimia
Suomessakaan, kysyn minä.

16.57 Toimi Kankaanniemi ps: Arvoisa rouva puhemies! Tuolla jo vastauspuheenvuo-
rossa keskustelun alkupuolella totesin sen, että Sipilän hallitus nimitettiin 29. toukokuutta
2015. Silloin aloitti siis se hallitus, joka vieläkin pääosin on koossa. Alussa se oli maise-
makonttorissa ja ajoi itseään ikään kuin asioihin sisään. Eduskunta ei ollut koolla kesäai-
kana, niin kuin ei normaalisti ole eikä varsinkaan ensimmäisenä kesänä vaalien jälkeen.
Tuon kesän jälkeen heti elo—syyskuussa, siis vajaa 3 kuukautta jälkeen hallituksen muo-
dostamisen, alkoi tämä maahanmuuttovyöry. Täytyy sanoa ihan rehellisyyden nimissä,
että ei Sipilän hallituksella siinä vaiheessa ollut mitään mahdollisuuksia saada lainsäädän-
töä eikä meidän järjestelmää siihen iskuun, joka olisi tarvittu, vaan silloin sisäministeri
41



Pöytäkirjan asiakohta PTK 146/2018 vp
Orpo toteutti niitä lakeja, jotka oli edellisten hallitusten ja eduskuntien toimesta laadittu, ja
ne olivat kehnoja siihen tilanteeseen nähden. Eli jouduimme siihen tilanteeseen syksyllä
2015, että vyöry tuli eikä ollut välineitä välttämättä tehdä niitä lakeja. Nyt olisi ollut aikaa 3
vuotta niitä tehdä, mutta eivät vieläkään ole ne asiat kunnossa. 

Olisiko sitten syksyllä 2015 ollut mahdollista jättää ottamatta Ruotsista, turvallisesta
maasta tulevat turvapaikanhakijat, ja palauttaa heidät Ruotsiin? Se on mielenkiintoinen ky-
symys. Pääministeri Sipilä sanoi eräässä haastattelussa, että Suomi olisi voinut palauttaa
heidät Ruotsiin, koska Dublinin sopimus oli menettänyt käytännössä merkityksensä. Tein
tästä viime viikolla kirjallisen kysymyksen, että olisiko vai eikö olisi voinut käännyttää, ja
toisaalta, että onko nytkin tilanne se, että jos vaikka miljoona ihmistä, turvapaikanhakijaa
tulee Suomen rajan yli, niin meidän on Dublinin sopimuksen ja muiden sopimusten perus-
teella otettava heidät kaikki vastaan, järjestettävä asuminen, ylläpito ja yksilöllinen tutkin-
ta turvapaikkaoikeuksien olemassaolosta ja sitten myös kierrätettävä kaikki nämä valitus-
tiet ja muut. Tähän on mielenkiintoista saada vastaus, että olisiko näin ollut. Eli kumpi on
oikeassa, ministeri Orpo vai pääministeri Sipilä, siinä, olisiko voitu käännyttää? — Jatkan.
[Puhemies: Täältä pöntöstä voi jatkaa, olkaa hyvä. — Puhuja siirtyy puhujakorokkeelle]

Arvoisa puhemies! On todella tärkeää, että saamme tähän kysymykseen selkeän ratkai-
sun, tiedon, kun jopa johtavat ministerimme ovat asiasta täysin vastakkaista mieltä. Tie-
dämme, että lähtökohta on se, että maalla, josta turvapaikkaa on ensimmäisenä haettu, on
se vastuu, mutta mikä sitten tässä tilanteessa olisi ollut se oikea menettely ja ovatko nämä
sopimukset meitä sitovia, se on tärkeä asia.

Arvoisa puhemies! Täällä edustaja Ruoho käytti aika erikoisen puheenvuoron. Hän en-
sinnä moitti muun muassa sitä, että perussuomalaisten eduskuntaryhmä tiedustelulakiky-
symyksen yhteydessä ilmoitti kantansa tähän hyvin herkkään ja tärkeään asiaan kuin pe-
rustuslain muuttamiseen vasta silloin tiistaina, kun asiasta sovittiin. Me halusimme vain
yksinkertaisesti paneutua asiaan ja selvittää sen, mitä hallitus on sopinut esimerkiksi sosi-
aalidemokraattisen puolueen kanssa, jonka eduskuntaryhmällä oli keskeinen asema siinä,
voidaanko perustuslakia muuttaa vai ei. Ihan normaalia, rehellistä, avointa selvitystä näin
valtavan tärkeässä asiassa. Sitten kun saimme selvityksen, ilmoitimme, että olemme val-
miit hyväksymään perustuslain muutoksen, koska pidämme sekä sotilaallisen että siviili-
tiedustelun järjestämistä tehokkaaksi kiireellisenä ja tärkeänä. Tässä ei ole mitään epäsel-
vää.

Sitten, arvoisa puhemies, vielä tästä välikysymys-asiasta. Edustaja Ruoho moitti perus-
suomalaisia siitä, että me olimme halukkaat tekemään ja tarjosimme muulle oppositiolle
välikysymystä sisäisestä turvallisuudesta. Hämmästelen, että hallituspuolueen edustaja vä-
hättelee Suomen sisäistä turvallisuutta uhkaavia tekijöitä tänä päivänä. Kansa on huolis-
saan. Vain tuolla kabineteissa viime viikon tiistaina ryhmien puheenjohtajat sopivat jois-
takin toimenpiteistä, mutta niistä ei tuoda selkeää viestiä ja keskustelua tähän isoon saliin
avoimesti, niin kuin meidän järjestelmässä kuuluu olla. Siksi me katsoimme, että väliky-
symys olisi ollut paikallaan. Eli tämän arvostelu on kyllä aivan käsittämätöntä. Samalla on
todettava, että aivan käsittämätöntä oli kyllä sekin, että kaikki oppositiopuolueet tähtilii-
kettä lukuun ottamatta kieltäytyivät välikysymyksestä ja siis katsovat, että Suomen sisäi-
nen turvallisuus kaikkien Oulun, Turun, Helsingin ja muiden tapahtumien jälkeenkin on
kunnossa. Käsittämätöntä. Meillä on vakava tilanne tässä suhteessa. Johtuu se sitten suo-
malaisista tai maahanmuuttajista, niin sisäinen turvallisuus on yksi perusasia kansakunnan
kohdalla, niin kuin on ulkoinenkin turvallisuus. Jos meillä ei kansa koe turvallisuutta, koe
42



Pöytäkirjan asiakohta PTK 146/2018 vp
turvallisuuden tunnetta ja jos se ei ole myöskään asiallisesti kunnossa, niin tilanne maassa
on huolestuttava. Ja nyt tällaisia piirteitä on. Eduskunnan vastuu on käydä tällaiset keskus-
telut, ja välikysymys tietysti on siitä erinomainen, että siinä on ryhmäpuheenvuorot, siinä
on yksittäiset puheenvuorot ja se päättyy hallituksen luottamuksen mittaamiseen. Mutta
suurin osa oppositiosta ei halunnut tätä mittausta suorittaa ja tätä keskustelua käydä. Kiire
on saada niitä esityksiä, joista on sovittu ja uusia esityksiä myös siltä osin, että saadaan pa-
lautettua kansalle luottamus sisäisen turvallisuuden parantamiseen. Muun muassa poliisi-
en määrä ja moni muu asia ovat sellaisia asioita, joita tarvitaan kiireesti.

17.06 Ritva Elomaa ps: Arvoisa puhemies! Edustaja Ruoho arvosteli perussuomalaisten
Laura Huhtasaaren kriittistä puhetta maahanmuutosta. Siinä tulivat esille myös seksuaali-
rikokset. Mutta fakta on, että seksuaalirikokset ovat moninkertaiset ulkomaalaistaustaisten
tekeminä. Se on faktaa. Ylipäätään seksuaalirikokset — ovat ne sitten kenen tahansa teke-
miä — ovat tuomittavia, ja ne on tuomittava. Ja kun vielä kohdistetaan lapsiin, niin sanat
loppuvat kesken. Se on niin järkyttävää.

Tässä asiakohdassa kuitenkin on käsitelty tarkastusvaliokunnan mietintöä kotouttami-
sesta, ja tarkastusvaliokunnan mietintö on tiukka ja hyvä. Sen kriittisyys onkin silmiinpis-
tävää eikä voi välttyä siltä, että vaalien läheisyydellä voi olla myös merkitystä. Kaikkihan
me tiedämme, että maahanmuuton kriittinen tarkastelu on jo vuosia ollut pelkästään perus-
suomalaisten agendalla. Ja kyllä täytyy ihmetellä, aivan kuten edustaja Kankaanniemi
tuossa totesi, että yksikään muu puolue ei lähtenyt mukaan meidän välikysymykseemme
turvallisuudesta. Ainoastaan tähtiliike olisi ilmeisesti lähtenyt.

Keskustelu päättyi.

Eduskunta hyväksyi tarkastusvaliokunnan omasta asiastaan O 10/2017 vp laatimaan mie-
tintöön sisältyvän kannanoton. Asian käsittely päättyi.
43


