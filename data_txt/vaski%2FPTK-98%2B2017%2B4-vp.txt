















































DEM1763.tmpSave.xml


Pöytäkirjan asiakohta PTK 98/2017 vp
Pöytäkirjan asiakohta 

PTK 98/2017 vp

Täysistunto

Keskiviikko 4.10.2017 klo 14.00—16.00

4. Hallituksen esitys eduskunnalle laeiksi vuoden 2018 tuloveroasteikosta ja tuloverolain 
muuttamisesta

Hallituksen esitys HE 107/2017 vp

Lähetekeskustelu

Puhemies Maria Lohela: Lähetekeskustelua varten esitellään päiväjärjestyksen 4. asia.
Puhemiesneuvosto ehdottaa, että asia lähetetään valtiovarainvaliokuntaan. Tämän asian
yhteydessä sallitaan keskustelu myös päiväjärjestyksen asioista 5—9.

Keskustelu

14.03 Valtiovarainministeri Petteri Orpo (esittelypuheenvuoro): Arvoisa rouva puhe-
mies! Hallituksen keskeinen tavoite veropolitiikassa on tukea kasvua, työntekoa ja yrittä-
jyyden edellytyksiä. Lähtökohtana ovat ensinnäkin laajat veropohjat ja toisaalta matalam-
mat verokannat. Työntekoon ja yrittäjyyteen kannustamiseksi olemme jatkaneet erityisesti
työn verotuksen ja yrittämisen verotaakan keventämistä. Verotuksen painopistettä on
myös siirretty haittojen verotukseen.

Aivan olennainen valinta veropolitiikan osalta on sekin, että hallitus tasapainottaa jul-
kista taloutta menoja vähentämällä, ei veroja korottamalla. Edellisen hallituksen aikana so-
peutuksesta puolet tehtiin veronkorotuksilla, mikä johti veroasteen kääntymiseen nousuun
ja talouden pyörien hidastumiseen. Se oli silloisen kriisin keskellä käytetty ratkaisu, mutta
en näe, että tuohon olisi enää paluuta.

Olennaista tässäkin salissa on muistaa se, että tehtyjen veronkorotusten maksajiksi jou-
tuvat tavalliset keskiluokkaiset työssä käyvät suomalaiset. [Pia Viitanen: Kuka maksaa
koulutusleikkaukset?] Tämänkin hallituksen toimilla kokonaisveroaste laskee 42 prosent-
tiin. 42 prosenttia on paljon kokonaisveroasteena. Sillä kustannetaan suomalaista hyvin-
vointia, meidän yhteiskuntamme keskeisiä rakenteita. Tärkeää on, että tässä päästään nyt
tällä hallituskaudella jo tähän asti tehdyillä päätöksillä 2 prosenttiyksikköä alaspäin eli saa-
daan pyöriä pyörimään ja pystytään sitä kautta tukemaan työllisyyttä ja kotitalouksien os-
tovoimaa.

Tänään ensimmäisenä lähetekeskustelussa oleva hallituksen esitys laiksi tuloverolain
muuttamisesta on todiste siitä, että työn linja, tavallisen suomalaisen pieni- ja keskituloi-
sen palkansaajan puolustaminen, on tämän hallituksen linja. Keskeinen hallituksemme ve-
ropolitiikan tavoite on ollut, ettei kenenkään työn verotus kiristy tämän hallituskauden ai-
kana. Tätä linjaa me jatkamme myös ensi vuonna, kun työn verotusta kevennetään ansio-
tuloveroasteikkoa muuttamalla ja työtulovähennystä korottamalla, nettona yhteensä 270
miljoonalla eurolla. Se on myöskin erinomaista työllisyyspolitiikkaa, se kannustaa ponnis-
 Tarkistettu
4.0



Pöytäkirjan asiakohta PTK 98/2017 vp
telemaan, ottamaan työtä vastaan, ja se alentaa osaltaan työn verokiilaa eli laskee myös
työllistämisen kynnystä.

Uskon, että — tämä yhdistettynä aikaisempiin veropäätöksiin, jotka ovat nyt työn vero-
tuksen osalta yhteensä 1,3 miljardia — olemme tehneet erinomaisen hyvää ja työllisyyden
puolesta järkevää veropolitiikkaa, joka ennen kaikkea kannustaa ottamaan työtä vastaan.
Alkukaudesta tehty noin 0,5 miljardin työtulovähennyksen korotus, joka suunnattiin pie-
ni- ja keskituloisille, oli erittäin iso työllisyyden ja kannustavuuden kannalta.

Hallituksen veroratkaisut vievät meitä askel askelelta lähemmäs monia Länsi-Euroopan
maita, joissa työnteosta ei rangaista yhtä korkealla veroasteella ja verotuksella kuin Suo-
messa. Katsokaamme esimerkiksi naapurimaatamme Ruotsia: siellä keskituloinen palkan-
saaja maksaa noin 6 prosenttiyksikköä — siis Ruotsissa keskituloinen palkansaaja 6 pro-
senttiyksikköä — matalampaa tuloveroa kuin Suomessa. Ero on erittäin merkittävä.

Tässä salissa kaikki puolueet joko eivät tunnista tai sitten eivät aidosti tunnista tätä ta-
vallisia suomalaisia koskettavaa ongelmaa. Suomen nopeasti kiristyvän työn verotuksen
maksajana on tavallinen suomalainen keskiluokka. Kyseessä ei todellakaan ole vain suuri-
tuloisten ongelma. Progressio lähtee kiristymään jo keskituloisilla hyvin nopeaa tahtia, ja
se on sitä kautta erittäin suuri este kannustavuudelle, työn vastaanottamiselle, lisätyön te-
kemiselle ja ponnistelemiselle tai vaikkapa opiskeluun motivoinnille.

Uskon, että tässä salissa on kuitenkin paljon ymmärrystä sille, että tämä maa ei nouse
kuin nykyistä vahvemmalla työllisyysasteella, siis sillä, että mahdollisimman moni suoma-
lainen saa tehdä töitä. Yhteiseen kirstuun ei tule varoja ilman ihmisten ponnisteluja, eivät-
kä ne kirstuun käytetyt varat ole mitään valtion varoja, vaikka vasemmisto-oppositio näin
ajatteleekin. Ne ovat ihmisten rahoja, työllä, ahkeruudella ja yrittämisellä kerättyjä rahoja,
joista me haluamme ottaa mahdollisimman vähän. Työn verotuksen on oltava aina työhön
kannustavaa, sillä muuten kannustimet ponnisteluun, opiskeluun ja työntekoon rapautu-
vat. Siksi verorakenteen uudistamista ja työn verotuksen keventämistä kaikissa tuloluokis-
sa on jatkettava edelleen tulevina vuosina.

Arvoisa rouva puhemies! Esittelen kunnioittavasti hallituksen esitykset eduskunnan kä-
siteltäväksi ja toivon tulevaisuuteen katsovaa ja ratkaisuhakuista keskustelua.

Puhemies Maria Lohela: Ennen kuin mennään debattiin, otetaan puhujalistalta edustajat
Harakka, Viitanen ja Ala-Nissilä. — Edustaja Harakka, poissa. Edustaja Viitanen.

14.09 Pia Viitanen sd: Arvoisa puhemies! Tänään on todellakin tärkeä aihe käsiteltävä-
nä, verot, ja siihen kiteytyy hyvin paljon myös koko tämä hallituksen tietynlainen tulonja-
ollinen linja, mistä olemme hyvin paljon keskustelleet täällä eduskunnassa myös budjetin
lähetekeskustelun yhteydessä. Me sosiaalidemokraatithan olemme peräänkuuluttaneet si-
tä, että hallitus omilla arvovalinnoillaan valitettavasti on lisäämässä eriarvoisuutta ja myös
tuloeroja yhteiskunnassa, ja monia asioita voisi tehdä toisin. Tässä ministeri Orpo kertoi
hallituksen hyvistä linjoista, mutta miten on, kun hallituksella veropolitiikassaan tuntuu
olevan varaa keventää esimerkiksi miljoonaperintöjen verotusta tai antaa näitä apteekkari-
vähennyksiä ja vähennyksiä suurten metsätilojen omistajille mutta samaan aikaan hallituk-
sella ei ole varaa turvata jokaiselle koululaiselle tasa-arvoista koulutietä? Isoja leikkauksia
tehdään koulutukseen, ihmisten perusturvaan ja kaikkeen tähän, ja tähän kiteytyy se iso sa-
noma, mistä voimme puhua myös näiden verolakien yhteydessä kaiken kaikkiaan.
2



Pöytäkirjan asiakohta PTK 98/2017 vp
Pääministeri Sipilä itse myönsi taannoin, että tämän hallituksen politiikka lisää eriarvoi-
suutta, ja niin eduskunnan tietopalvelu kuin valtiovarainministeriön omatkin laskelmat
osoittavat sen, että hallitus omissa valinnoissaan tuossa keltaisessa budjettikirjassa, mikä
meillä on edessämme, lisää tuloeroja — valitettavasti. Myös tämä veroratkaisu osaltaan te-
kee sitä, siinä on tiettyä tuloerojen kasvulinjaa, ja se iso kuva, mikä tästä nyt valitettavasti
syntyy, on se, että kaiken kaikkiaan myös veropolitiikassa hallitus suosii kaikkein hyvätu-
loisimpia, kun samaan aikaan pieni- ja keskituloisille ei ihan niin hyvin käy. Valitettavasti
esimerkiksi tälle vuodelle pieni- ja keskituloisten eläkkeensaajien ostovoima jäi miinus-
merkkiseksi, kun teetimme tietopalvelulla laskelmia. Tämänkaltaisia huolestuttavia piir-
teitä on ollut näissä hallituksen ratkaisuissa sisällä koko tämän reilun kahden vuoden ajan.

Puhemies! Me sosiaalidemokraatit hämmästelimme tässä veropaketissa myös sitä, että
hallitus ei ole kovinkaan kovaan ääneen puhunut siitä eräästä isosta epäkohdasta, mikä täs-
sä on sisällä, eli verotus kiristyy kaiken kaikkiaan lukuisilla lapsiperheillä. Vaikka hallitus
sinänsä oikein laskee varhaiskasvatusmaksuja, samaan aikaan lapsivähennyksen poiston
myötä todella moni lapsiperhe joutuu maksamaan kiristyviä veroja tulevana vuonna. Esi-
merkiksi perheessä, missä pari tuhatta euroa kuukaudessa tienataan ja on pari lasta, vero-
rasitus lisääntyy 200 euroa vuodessa, ja se ei ole toden totta reilu eikä oikeudenmukainen
suunta. Pitää pitää huolta myös lapsiperheistä ja niiden ostovoimasta kaiken kaikkiaan.
[Timo Heinonen: Siksi heidän varhaiskasvatusmaksujaan alennetaan!]

Myöskin valitettavasti tässäkään veroratkaisussa ei puututa siihen hallituksen verovir-
heeseen, mikä tehtiin heti tuoreeltaan, eli vastoin kuin aikoinaan luvattiin ennen eduskun-
tavaaleja kansalaisille, eläkkeensaajien verotusta eriarvoistettiin palkansaajiin nähden.

Kaiken kaikkiaan siis, puhemies, emme ole tyytyväisiä tähän veropolitiikan linjaan.
SDP:hän tarjoaa jälleen kerran tulevalle vuodelle vaihtoehtobudjetin — meillä kaksi sel-
laista on jo vastuullisesti laadittu — sillä periaatteella, että eriarvoisuus vähenee, tuloerot
eivät kasva ja veropolitiikka on kaiken kaikkiaan oikeudenmukaisempaa. Kun veroista pu-
hutaan, me olemme kiinnittäneet huomiota siihen vakavaan tosiasiaan, että samaan aikaan
kun puhutaan, että verotuksen on kannustettava työntekoon — ja hyvä niin, siitä olemme
samaa mieltä — esimerkiksi työllisyyttä hallitus ei näillä omilla hyvin anteliailla verorat-
kaisuillaan ole tukemassa. Silloin kun esimerkiksi puhumme tästä yrittäjävähennyksestä,
miljoonaperintöjen verotuksesta tai isojen metsäomistusten verotuksen keventämisestä,
hallituksen omatkin asiantuntija-arviot sanovat, että näillä, ministeri Orpo, ei ole työlli-
syysvaikutusta. Silti satoja miljoonia on varaa pistää näihin arvovalintoihin.

Kiinnitän vakavaa huomiota myös niihin laskelmiin, joita esimerkiksi Nordean Olli
Kärkkäinen on tehnyt, joissa käy selkeästi ilmi edellisen hallituksen ja tämän hallituksen
arvovalintojen ero. Eli edellinen hallitus sopeutti taloutta mutta niin, että tuloerot kapeni-
vat, [Ben Zyskowicz: Tulokset puhuvatkin puolestaan!] kun taas tämä hallitus sopeuttaa
niin, että pienituloisilta leikataan ja perusturvasta leikataan, sivistyspuolue kokoomus leik-
kaa koulutuksesta ja samaan aikaan tuloerot kasvavat. Eli näitä veroratkaisuja, puhemies,
voi tehdä toisinkin. SDP:n vaihtoehdossa esimerkiksi tälle vuodelle pieni- ja keskituloiset
palkansaajat sekä pieni- ja keskituloiset eläkkeensaajat saisivat enemmän käteen kuin hal-
lituksen esityksellä, mutta samaan aikaan tekisimme tietynlaisia oikeudenmukaisia tarkis-
tuksia muualla.

Tässä, puhemies, näin keskustelun pohjaksi. [Puheenvuoropyyntöjä]

Puhemies Maria Lohela: Edustaja Ala-Nissilä, kuten aiemmin sanoin.
3



Pöytäkirjan asiakohta PTK 98/2017 vp
14.15 Olavi Ala-Nissilä kesk: Arvoisa puhemies! On tärkeää, että eduskunta voi käydä
verokeskustelua tässä yhteydessä. Valitettavasti minusta SDP:n edustajat, tässä edustaja
Viitanen, ovat aivan marginaaleissa näissä keskusteluissaan. [Pia Viitasen välihuuto] Suu-
ri kuva unohtuu ja sitä kautta kaikki muukin.

On tietenkin ollut erittäin tärkeätä, että Suomeen on palannut tekemisen meininki, että
saamme aikaan ison käänteen, että olemme saaneet talouden kasvuun. Viime vaalikaudel-
la menimme toiseen suuntaan, tuli 100 000 uutta työtöntä, joka vuosi verotus kiristyi — se
oli yksi talouspoliittinen virhe, minkä teitte viime vaalikaudella. Sillä tavalla luotiin todel-
lista eriarvoisuutta vuosikausiksi Suomeen. Nyt kun talous nousee, niin totta kai lähdem-
me siitä, että nousuveden pitää nostaa kaikkia laivoja — se on keskustalle tärkeää — se
nostaa kaikkia laivoja ja ratkaisujen pitää olla oikeudenmukaisia. Sen takia katsoimme,
että nyt kun ollaan kaikki talkoissa mukana, niin oli hyvä, että Yle-vero poistettiin pienitu-
loisilta, ja oli hyvä, että solidaarisuusvero nyt ensi vuonna myöskin jatkuu. [Välihuutoja
vasemmalta]

Työn verotukseenhan ehdotetaan tehtäväksi indeksitarkistus kaikilla tulotasoilla, lisäksi
työn verotusta ehdotetaan kevennettäväksi kaikissa tuloluokissa noin 300 miljoonaa eu-
roa. Näin toimien, kun otamme tuon solidaarisuusveron huomioon, yhteisvaikutus on, että
työn verotus kevenee noin 270 miljoonalla. Otamme kikyn huomioon ja myöskin muut ve-
ronmaksajaryhmät. Minusta tämä on oikea linja. Palaamme tuossa keskustelussa näihin
muiden verolakien yksityiskohtiin, mutta pidän kyllä huonona, että täällä SDP leimaa suo-
malaisia yrittäjiä. Kun heidät saattaa tasavertaiseen asemaan osakeyhtiöiden kanssa, niin
se on huono juttu. [Sari Sarkomaa: SDP on yrittäjävastainen puolue!] Esimerkiksi tässä
muun muassa mahdollistetaan viljelijöille mahdollisuus muuttua osakeyhtiöksi, mikä on
erittäin tärkeätä, että he selviäisivät tässä vaikeassa tilanteessa. Meidän pitää ymmärtää
myöskin yrittäjää Suomessa, koska sitä kautta meillä rakennetaan hyvinvointia. Ennen
vanhaan SDP:kin oli yrittäjän puolue, tänä päivänä en tiedä, ketä oikein edustatte.

Arvoisa puhemies! Kiinnitän huomion yhteen tärkeään asiaan, siihen, että hallitus on
päättänyt laatia verotuksen tiekartan tulevaisuuden verotuksen haasteista. Hallitus on päät-
tänyt myöskin uudistaa koko sosiaaliturvajärjestelmän lähivuosina. Nämä ovat erittäin tär-
keitä päätöksiä, koska näillä me voimme purkaa niitä kannustinloukkuja, missä monet suo-
malaiset tänä päivänä ovat. Näillä me voimme tehdä oikeudenmukaisia yrittäjyyttä, työlli-
syyttä ja oikeudenmukaisuutta edistäviä ratkaisuja. Totta kai tämä verotuksen maailma
muuttuu, digitalisaatio etenee, robotisaatio etenee, työ muuttuu, verotuksen pohja muut-
tuu, verokilpailu kasvaa. Trump on luvannut laskea verotusta, ei hän sitä tviittaamalla voi
tehdä, mutta varmaan siellä ja vähän jo joka maassa puhutaan yritysverokannan laskusta.
On hyvä, että tämä verotuksen tiekartta katsoo toisaalta tuloverotusta ja toisaalta yritysve-
rotusta.

Ministeri Orpolle: Toivonkin, että kerrotte niistä tavoitteista, mitä tällä kartalla on. Se-
hän alkaa tutkimushankkeella, siinä on asiantuntijat mukana, varmaan yrittäjät mukana,
varmaan myöskin me parlamentaarikot pääsemme [Krista Kiuru: Taas selvitetään!] siihen
vaikuttamaan. Sillä tavalla pitää uudistuksia tehdä. Muistan aikanaan, kun Ahon hallituk-
sen aikana tehtiin erinomainen, Suomen paras verouudistus. Sitäkin valmisteltiin ja saatiin
Suomi nousuun vahvasti, se oli yksi tekijä, mikä nosti Suomea. Nyt keskusta on veropoli-
tiikassa jälleen jäntevällä linjalla ja haluaa todella tehdä verotuksen tiekarttaa ja katsoa tätä
sosiaaliturvan ja verotuksen uudistusta kokonaisuutena. [Eero Heinäluoma: Se oli Lippo-
sen—Niinistön hallitus, kun kasvu alkoi!]
4



Pöytäkirjan asiakohta PTK 98/2017 vp
On hyvin tärkeätä, että saamme Suomen talouden nousuun. Minusta on kyllä huono se-
kin, että kun nuori ihminen Suomessa it-alalla tekee töitä, hyvin pitkää päivää, saa siitä hy-
vän ansion, hän maksaa siitä 50 prosenttia veroa. Miksi meidän pitäisi häntä syyllistää tääl-
lä? Hän antaa hyvän panoksen tähän yhteiskunnan rakentamiseen. Oikeudenmukaisuus on
tärkeä, mutta myöskin kannustavuus on tärkeä ja työllisyys on tärkeä.

Meidän taloudessamme on oikeastaan vain kolme hyvin tärkeätä asiaa, kun hyvinvoin-
tia rakennamme: työllisyysaste, työllisyysaste, työllisyysaste. Sitä parantamalla voimme
luoda lisää hyvinvointia. Sitä parantamalla nousuvesi nostaa kaikkia laivoja ja ottaa osal-
listavalla talouskasvulla suomalaiset mukaan tähän nousuun. Se on keskustan linja, ja sille
kannattaa tulla ja sitä kannattaa tukea, myöskin veropolitiikassa. Se on osa tätä osallista-
vaa talouskasvua, joka on mahdollistanut sitä, että Suomessa on tapahtunut todella tärkeä
käänne. Tästä on hyvä jatkaa.

Puhemies Maria Lohela: Nyt käydään debattiin. Pyydän ilmoittautumaan keskusteluun.

14.21 Krista Kiuru sd (vastauspuheenvuoro): Arvoisa puhemies! On kyllä todettava, että
uskomattomia puheenvuoroja käytettiin hallituspuolueista siinä, että tuloerojen kasvun
välttäminen ei näytäkään olevan tämän hallituksen keskeisiä tavoitteita. [Eero Heinäluo-
ma: Se on marginaalia!] — Se on marginaalia, ja tämä kyllä varmasti pelästyttää suoma-
laiset. — Jos hallitus kokee, että oikeudenmukainen veropolitiikka ei ole sitä, mitä hallitus
pyrkii tekemään, niin kyllä se tuntuu todella pahalta. Me SDP:ssä haluaisimme, että te te-
kisitte oikeudenmukaista veropolitiikkaa. Tuloerojen kasvaminen tällä hallituskaudella on
nyt näytetty monienkin eri asiantuntijoiden toimesta toteen, ja kyllä on aika iso juttu, että
1,5 miljardilla hallitus omin päätöksin tosiasiassa veropohjaa laskee. Ja asiantuntijoiden
vastainen toiminta näyttää jatkuvan. Tässä äskeisessä puheenvuorossa kuultiin, että taas
tehdään uutta työryhmää työryhmän päälle ja tehdään veropoliittisia selvityksiä, ja selvi-
tykset vain jatkuvat. Kysynkin nyt: aikooko hallitus muuttaa tätä tuloeroja kasvattavaa lin-
jaa?

14.22 Timo Heinonen kok (vastauspuheenvuoro): Arvoisa rouva puhemies! On hyvä,
että tässä budjetissa keskiössä on tavallinen suomalainen ihminen. Valtiovarainministeri
Orpon johtama veropolitiikka tuottaa tulosta, niin kuin tässä olemme kuulleet. Talous kas-
vaa, työllisyys paranee ja työttömyys vähenee. Nyt on valittu se linja, että verotusta voi-
daan myös keventää, ja itse asiassa aika monet eri verot tuottavat tällä hetkellä paremmin
kuin silloin, kun linjana oli verotuksen kiristäminen. Työn verotusta on kevennetty, ja ensi
vuonnakaan kenenkään työn verotus ei tule kiristymään. [Vasemmalta: Lapsiperheet!]

Merkittävä, näille tavallisille suomalaisille lapsiperheille tuleva panostus on myös var-
haiskasvatusmaksujen kevennys. Ensi vuonna keskituloisen, tavallisen lapsiperheen vaka-
maksut laskevat yli 1 200 euroa. Tämä on merkittävä asia, ja [Puhemies koputtaa] noste-
taan sekin tähän keskusteluun.

14.23 Timo Harakka sd (vastauspuheenvuoro): Puhemies, puheenjohtaja! Oikein ihme-
tytti, että verojaoston puheenjohtaja edustaja Ala-Nissilä ei ilmeisesti ollut tietoinen siitä,
että hallitus on jo yhden työryhmän istuttanut yritysverotuksen uudistuksia tekemään. Ja
mikä oli tulos? Tulos oli se, että niistä vaatimattomista muutoksista, joita tämä työryhmä
esitti — ja tässäkin salissa on hyvä muistaa, että työryhmän pääasiallinen viesti oli se, että
5



Pöytäkirjan asiakohta PTK 98/2017 vp
suomalainen yritysvero on hyvässä kunnossa ja kansainvälisesti kilpailukykyistä — niistä
pikkuruisista esityksistä, joita tämä työryhmä teki, hallitus ei uskaltanut toteuttaa ainutta-
kaan, jolloin nyt sitten hurskaasti lähdetään tekemään seuraavan hallituksen työtä eli tie-
karttaa. Miksette te käytä valtaanne ja toteuta uudistuksia, kun kerran niitä tässä teille tar-
joiltiin? [Välihuutoja keskustasta] Miksi te tämänkin uudistuksen, samoin kuin perheva-
paat, oppivelvollisuuden uudistamisen ja kaikki muutkin, sysäätte seuraavan hallituksen
tehtäväksi? Mitä te aiotte tehdä seuraavat 1,5 vuotta?

14.24 Olavi Ala-Nissilä kesk (vastauspuheenvuoro): Arvoisa rouva puheenjohtaja! Täs-
sä edustaja Harakka sanoi, että järjestelmä on kunnossa. Sitten hän sanoi, että sitä pitää
muuttaa. Nyt en minä ymmärrä tätä logiikkaa, mutta todella nyt ei ollut aika osinkovero-
tusta kiristää, mikä oli tämän valtiovarainministeriön asettaman työryhmän yksi ehdotus.
Voi sanoa, että suomalainen yritysjärjestelmä on tällä hetkellä kunnossa. Meidän pitää kat-
soakin tulevaisuuden haasteita, kun maailma meidän ympärillämme muuttuu lähiaikoina.
Sen sijaan työn verotus meillä ei ole kunnossa. Meillä verotetaan työtä liian ankarasti, ja tu-
levaisuudessa meidän pitää voida siihen vaikuttaa. Toivotan sosiaalidemokraatit mukaan
tähän entisenä, tai ehkä nykyisenäkin, työn puolueena, tätä tavoitetta edistämään.

14.25 Toimi Kankaanniemi ps (vastauspuheenvuoro): Arvoisa puhemies! 25 vuotta sit-
ten tosiaan Ahon hallitus uudisti verotuksen käytännössä kauttaaltaan, [Paavo Arhinmäki:
Lähti tuloerot kasvuun!] ja silloin esimerkiksi yritysverotuksen osalta tehtiin erinomaisen
onnistunut ratkaisu, joka on edelleen pohjana meillä ja on syytä säilyttääkin. Mutta muu-
toksiakin aina ajan mukana tarvitaan, ja siksi on tietysti ihan hyvä, että sitä selvitetään.
Mutta tässä, näissä verolaeissa ja tätä politiikkaa kokonaisuutena katsoen, olisi nyt kyllä
sopiva aika vielä selkeämmin panostaa lapsiin, lapsiperheisiin ja pieni- ja keskituloisiin,
minkä kautta ostovoima lisääntyy, työllisyys paranee ja saadaan oikeudenmukaisuutta. Ja
tätä ei nyt meidän mielestämme riittävästi tässä kokonaispaketissa, budjetissa ja näissä ve-
rolaeissa, toteuteta.

14.26 Li Andersson vas (vastauspuheenvuoro): Arvoisa puhemies! Se, että valtiovarain-
ministeri siteeraa Margaret Thatcheriä esitellessään hallituksen verolakeja, kertoo kyllä
kaiken siitä, mistä tämän hallituksen talouspolitiikka on kotoisin.

Edustaja Heinonen täällä tuli myöskin paljastaneeksi, kuka se tavallinen suomalainen
kokoomukselle on, kun hän sanoi, että tavallinen suomalainen on tämän budjetin keskiös-
sä. [Välihuuto] Kun hallitus tekee talouspolitiikkaa, jossa sopeutuminen perustuu puhtaas-
ti menojen leikkauksiin, ja samanaikaisesti käyttää puolitoista miljardia suurituloisia hyö-
dyttäviin verokevennyksiin, niin se suomalainen, joka on tämän budjetin keskiössä, on hy-
vätuloinen suomalainen. Pienituloiset suomalaiset eivät näistä veronkevennyksistä hyödy,
ja ne kaikista pienituloisimmat päinvastoin kärsivät niistä menoleikkauksista, mitä hallitus
tekee.

Mutta vielä ministeri Orpolle, kun tässä ansiotuloverokevennyksiä perustellaan työn
kannustimilla: luin VATTin selvityksen, joka julkaistiin vuonna 2015, jossa he toteavat,
että tavallisten palkansaajien tehdyt työtunnit [Puhemies koputtaa] reagoivat hyvin vähän
tai eivät ollenkaan tuloverokevennyksiin Suomessa.
6



Pöytäkirjan asiakohta PTK 98/2017 vp
14.27 Timo Heinonen kok (vastauspuheenvuoro): Arvoisa puhemies! Aivan tuoreet tut-
kimukset osoittavat, että näistä ratkaisuista ovat pienituloiset perheet eniten hyötyneet, ja
ensi vuodelle nimenomaan tulee paljon näitä panostuksia, eli meillä työn verotus ei tule ki-
ristymään mutta varhaiskasvatusmaksuja alennetaan 70 miljoonalla. Tämä tuo maksutto-
man varhaiskasvatuksen piiriin 6 700 uutta perhettä lisää. Ne ovat niitä pienituloisia lapsi-
perheitä, ja heille tämä hallitus haluaa antaa maksuttoman varhaiskasvatuksen. Samaan ai-
kaan otetaan käyttöön maksuttoman varhaiskasvatuksen kokeilu, millä halutaan kannustaa
siihen, että kaikki lapset pääsisivät varhaiskasvatuksen piiriin, äidit ja isät takaisin työelä-
mään. Keskituloisen lapsiperheen varhaiskasvatusmaksuja alennetaan yli 1 200 euroa [Pu-
hemies koputtaa] vuodessa. Nämä ovat niitä panostuksia, mitä tehdään tavallisille suoma-
laisille perheille.

14.28 Tarja Filatov sd (vastauspuheenvuoro): Arvoisa puhemies! Kaikkein köyhimmät
lapsiperheet ja niistä puhuminen eivät todellakaan ole mielestäni marginaalinen asia, ja täs-
sä on nyt kyse juuri siitä. On aivan totta, että osalle varhaiskasvatusmaksut kompensoivat
sen, että lapsivähennys poistuu, mutta kaikkein köyhimmille lapsiperheille tätä kompen-
saatiota ei tule, koska he ovat jo tällä hetkellä päivähoitojen suhteen nollamaksuluokassa,
ja heille tämä veronkevennyksen poistaminen on aivan suora leikkaus. Ja se kai on se po-
rukka, joka kaikkein kipeimmin tuon vähennyksen ja ylipäätään taloudellisen tuen tarvit-
sisi.

14.29 Simon Elo si (vastauspuheenvuoro): Arvoisa puhemies! Hyvä, että on meitä nuo-
rempiakin kansanedustajia täällä, niin että ei puhuta pelkästään Ahon tai Lipposen ajasta
vaan puhutaan tästä päivästä ja tulevaisuudesta, ja toivon, että tästä oppositiokin puhuu.
[Välihuuto] — Hyvä, jos puhutte, puhutaan siitä yhdessä.

Meidän tuleva puolueemme, Sininen tulevaisuus, on verokriittinen. [Naurua — Timo
Harakka: Tulee olemaan!] — Ja kun siellä nauretaan, niin täytyy sanoa, että keskiluokan
verokapina on alkanut: tämän hallituskauden aikana työn verotusta on pieni- ja keskituloi-
sia painottaen 1,2 miljardia euroa kevennetty. Siinä on varsin monta nollaa, niin monta,
että demarikin sen ymmärtää. Samaan aikaan solidaarisuusveron alaraja säilyy nykyisel-
lään, siitä voisi kuulla oppositiolta välillä kiitostakin. Tämä on erittäin järkevä verolinja,
kun samaan aikaan Yle-verosta vapautetaan 400 000 pienituloista. Käytännössä voi tiena-
ta tonnin kuussa käteen. Se on asia, jonka tavallinen ihminen ymmärtää. 

Täällä on puhuttu kilpailukykysopimuksen vaikutuksista: valtiovarainministeriön mu-
kaan, jos tienaa 2 500 euroa kuussa ja jos on ollut töissä alle 15 vuotta, julkisella puolella
saa 2 euroa kuussa lisää [Puhemies koputtaa] ja yksityisellä puolella 23 euroa kuussa lisää.

14.30 Antero Vartia vihr (vastauspuheenvuoro): Arvoisa puhemies! Käytän taas tilai-
suuden toistaa saman asian, jonka olen monesti tässä salissa sanonut: Työtä riittää niin pal-
jon kuin me sitä koskaan pystymme vaan tekemään. Kyse on työpaikoista — syntyykö työ-
paikka, tarjotaanko sitä, ja kannattaako töihin mennä. Kaikki verot, jotka kohdistuvat työ-
hön, synnyttävät aina kiilan, ja ne kiilat kannattaa ottaa pois. Mitä matalatuottoisemmasta
työstä on kyse, sitä pienemmillä marginaaleilla siellä mennään ja sitä enemmän vahingoi-
tetaan niiden ihmisten asemaa tässä yhteiskunnassa, jotka ovat matalapalkkaisen, matala-
tuottoisen työn äärellä tai työttöminä. Ja nyt toivoisin, koko salille toive: Onko meillä mah-
dollisuus suunnata semmoiseen tulevaisuuteen, jossa matalapalkkaista työtä, alle 2 000
7



Pöytäkirjan asiakohta PTK 98/2017 vp
kuukaudessa vaikka, ei verotettaisi ollenkaan? Ei edes veroluonteisia maksuja, työnantaja-
maksuja. Riisutaan kaikki ne kiilat pois. Me keksimme kyllä muita verotuskohteita. Ylei-
sesti ottaen hyvä sääntö on: verotetaan enemmän sitä, mitä halutaan vähemmän, kuten
päästöjä tai haittoja, ja ennen kaikkea verotetaan vähemmän sitä, mitä halutaan enemmän.
[Puhemies koputtaa] Me tarvitsemme työtä tähän maahan. [Ben Zyskowicz: Tämä on ko-
koomuksen työlinja! — Timo Heinonen: Täällä on paikkoja, tervetuloa!]

14.31 Esko Kiviranta kesk (vastauspuheenvuoro): Arvoisa puhemies! Edustaja Harakka
täällä jo viittasi hallituksen yritysverotyöryhmään. Ilmeisesti ajatuksena oli sosiaalidemo-
kraattinen ikiaikainen tavoite verottaa ankarammin pieniä ja keskisuuria yrityksiä ja pieniä
ja keskisuuria osakeyhtiöitä. Sitä hallitus ei halua toteuttaa. Hallitus on pienyrittäjien ja
keskisuurten yrittäjien puolella.

Sen sijaan tuosta yritysverotyöryhmän mietinnöstä on budjetissa nyt työnantajan kus-
tantaman koulutuksen verovapautta koskeva esitys. Se on tähän saakka ollut oikeus- ja ve-
rotuskäytännön varassa. Nyt säännökset tehdään selviksi. Ja jos työnantajan intressissä on
kustantaa perustutkintoa, niin sekin on työntekijälle verovapaata.

Eli budjetti on minusta aivan erinomainen, veroesitykset ovat erinomaisia. Hallitus on
toteuttanut johdonmukaisesti ansiotulon veronkevennyksiä [Puhemies koputtaa] kaikissa
kolmessa budjettiesityksessä.

14.32 Stefan Wallin r (vastauspuheenvuoro): Arvoisa puhemies! Ylimpiin ansiotulove-
roluokkiin kuuluvat noin 120 000 tulonsaajaa maksavat 2 prosenttiyksikön verran, noin 30
miljoonaa euroa vuodessa, ylimääräistä veroa, jota on joskus virheellisesti kutsuttu soli-
daarisuusveroksi — virheellisesti siitä syystä, että sehän antaa ymmärtää, että ainoastaan
tämä ylimääräinen vero olisi se verotuksen solidaarinen osa, kun taas progressiivinen ve-
rotus on ja on aina ollut luonteeltaan solidaarinen. Itse en ole kyllä huolissani siitä, että suu-
rituloiset maksaisivat liian vähän veroa tässä maassa. Nyt kuitenkin hallitus on päättänyt
jatkaa tämän ylimääräisen veron soveltamista ainakin vuoden 2018 osalta, mutta mikä on
tilanne 2019? Tästä on ollut vähän erilaista ilmaa, ja nyt olisi hyvä hallitukselta kuulla,
missä mennään.

14.33 Peter Östman kd (vastauspuheenvuoro): Arvoisa puhemies! Lapsiperheet ovat tu-
levaisuuden veronmaksajien ja eläkejärjestelmien ylläpitäjien kasvattajia. Eli hyvä väestö-
ja perhepolitiikka on koko hyvinvointi- ja talouspolitiikan kova ydin.

Verotuksen lapsivähennys luotiin viime hallituskaudella KD:n vaatimuksesta. Hallitus
ei kuitenkaan halunnut jatkaa verotuksen lapsivähennystä, joten pieni- ja keskituloisten
lapsiperheiden verotus kiristyy. Kiinteistöveron nosto ja tuloverotuksen lapsivähennyksen
poistaminen ovat merkittäviä heikennyksiä monille lapsiperheille. Hallituksen 5 euroa
kuussa yksinhuoltajille tarkoittaa nelilapsisessa perheessä 240 euroa vuodessa, kun siltä
samalla viedään lapsivähennyksen muodossa 400 euroa. Haluaisin kuulla ministerin vas-
tauksen tähän pulmaan.

14.34 Markus Lohi kesk (vastauspuheenvuoro): Arvoisa puhemies! Edustaja Vartian
aika radikaalikin puheenvuoro sisälsi siinä mielessä totuuden siemenen, että kyllä meillä
on ongelma se, että pienissäkin tuloluokissa verokiila on aika kova. Kun katsoi Suomen
Pankin tilastoja, niin kaikissa muissa EU-maissa paitsi Suomessa ja Luxemburgissa olivat
8



Pöytäkirjan asiakohta PTK 98/2017 vp
lisääntyneet pienituloiset työt, mutta täällä ne eivät olleet lisääntyneet. Täällä oli työttö-
myys viime kaudella se, joka lisääntyi, työpaikat eivät. Tähän on yksi selitys sekin, että
meillä on paljon työtä, jota kenelläkään ei ole oikein varaa teettää, ja siitä ei riittävästi saa
palkkaa käteen. Ei sillä elä. Sen takia minusta tämä hallituksen linja isona kuvana on erit-
täin hyvä, että lähdetään sitä työnkin verotusta tarkistelemaan vähän alaspäin. Meillä on
ehkä maailman paras matikan opetus, mutta ei suomalaisille nuorille kannata opettaa ma-
tikkaa pelkästään sen takia, että he osaisivat laskea, kannattaako työtä ottaa vastaan.

Minusta tässä on kyllä tarkastelemista, ja tämä iso linja on hyvä. Täällä on monia erit-
täin hyviä esityksiä, muun muassa se, että yritysmuodon muutosta [Puhemies koputtaa]
nytten helpotetaan, mihin palaan myöhemmin.

14.35 Eero Heinäluoma sd (vastauspuheenvuoro): Arvoisa puheenjohtaja! Se, mikä täs-
sä hallituksen verolinjassa on huolestuttavaa, käy ilmi valtiovarainministeriön omista sel-
vityksistä. Kun pitkän julkisen keskustelun ja myös eduskuntakeskustelun jälkeen on saa-
tu valtiovarainministeriön laskelmat, niin niistä käy, arvon ministeri, arvon edustajat, yk-
siselitteisesti ilmi, että näillä veroratkaisuilla tuloerot ovat kasvamassa. Tuloerot ovat kas-
vamassa. Tähän minä vaatisin jonkun kommentin myös valtiovarainministeri Orpolta, hy-
väksyykö hän tämän kehityksen. Vai käykö sillä tavalla, että kun tulee vastenmielisiä tu-
loksia, niin suhtautuminen on, niin kuin pääministeri ilmoitti, että me teemme uudet
laskelmat ja muutamme näitä ennakko-odotuksia ja odotamme, että sitten saamme parem-
mat lopputulokset?

Kiinnitin huomiota siihen, että valtiovarainministeri, jolla yleensä on ollut hyvä sydän ja
joka esiintyy mielestäni tasapainoisesti ja lämpimästi, ei puhunut lapsiperheiden ongel-
masta, joka on ihan todellinen, niin kuin edustaja Östman sanoi. Kerta kaikkiaan lapsiper-
heiden enemmistössä verotus tulee kiristymään. Se on tosiasia. [Puhemies koputtaa] Se on
fakta.

14.36 Ben Zyskowicz kok (vastauspuheenvuoro): Arvoisa herra puhemies! Sen me kaik-
ki olemme huomanneet, että SDP on eksyksissä, mutta nyt he ovat eksyneet desimaalipil-
kun väärälle puolelle: nostetaan pääkysymys näissä veroratkaisuissa tuloeroista, kun kui-
tenkin nimenomaan pieni- ja keskituloisten ja myös suurituloisten palkansaajien verotus
kevenee. Hallitus keventää tavallisten työtätekevien, ahkerien pieni- ja keskituloisten pal-
kansaajien verotusta, ja se on hyvä asia.

Mutta kokoomuksen työlinjaan kuuluu myös se, että se, joka nousee aamukuudelta ja
menee Alepan kassalle, tienaa enemmän kuin se, joka ei nouse eikä mene, ja tähän tarvi-
taan myös tuloeroja. Näissä laskelmissa, mihin nyt viitataan, pienituloisimpien tulot vähe-
nevät noin 3 euroa kuukaudessa. Tästä noin puolet tulee tupakkaveron kiristyksestä. Ovat-
ko demarit ja vihreät ja muut sitä mieltä, että mieluummin kevennetään tupakkaveroa kuin
työnteon veroa?

14.37 Paavo Arhinmäki vas (vastauspuheenvuoro): Arvoisa rouva puhemies! Täällä en-
sin puhuttiin siitä, että oppositio puuttuu marginaalisiin asioihin, kun puhumme tuloeroista
ja koko budjetin vaikutuksista. Sen jälkeen täällä luetellaan erinäisiä toimia, joilla yrite-
tään kai — Lahtista lainatakseni — esittää sellaiset rätingit, ettei voi kerta kaikkiaan olla
nälkä. Mutta juuri ne, mitä te esitätte, ovat marginaalisia, yksittäisiä poimintoja. Ette halua
9



Pöytäkirjan asiakohta PTK 98/2017 vp
katsoa kokonaiskuvaa, joka on sekä valtiovarainministeriön että eduskunnan tietopalvelul-
ta vasemmiston tilaamien laskelmien perusteella tuloeroja jälleen kasvattava.

Arvoisa rouva puhemies! Jos sitten katsoo verotusta marginaalitasolla, niin kuin te sitä
kutsutte, niin kaikkein eniten suhteessa tuloihin veroja maksavat työttömät ja eläkeläiset ja
kaikkein vähiten suurituloiset, pääomilla elävät. Tämä ei voi olla oikein, ja kysynkin nyt,
valtiovarainministeri Orpo: oletteko valmis puuttumaan [Puhemies koputtaa] vakuutus-
kuorilla tapahtuvaan verovälttelyyn eli kapitalisaatiosopimuksiin?

14.38 Krista Mikkonen vihr (vastauspuheenvuoro): Arvoisa puhemies! Se linja, että ve-
rotuksen painopistettä siirretään työn ja yrittäjyyden verotuksesta ympäristölle haitalliseen
toimintaan, kulutukseen tai varallisuuteen, on aivan oikea. Mutta verotuksella on myös toi-
senlainen tarkoitus: verokokonaisuudessa on tärkeää, että sillä pystytään kaventamaan tu-
loeroja, se on yksi keino estää tuloerojen kasvu liian suuriksi. Sen takia on hyvä, että tämä
solidaarisuusveron alaraja pidettiin paikoillaan. Me olisimme myös kunnallisveron perus-
vähennykseen laittaneet lisää rahaa, koska se suuntautuu sinne kaikkein pienituloisimmil-
le, joita nämä ansiotuloverotarkistuksen veronkevennykset eivät kata. Myös siinä kohtaa
se painopiste niille kaikkein pienituloisimmille olisi ollut tässä tärkeää, jotta me estämme
tuloerojen liiallisen kasvun.

14.40 Sami Savio ps (vastauspuheenvuoro): Arvoisa puhemies! Tuloverotuksen keventä-
minen on askel oikeaan suuntaan, se on täysin selvä asia. Tällä hallituskaudella jo toteute-
tut tuloveronalennukset ovat osaltaan vaikuttaneet työllisyyden paranemiseen, ja se on joh-
tunut osin siitä, että työntekijän käteenjäävät tulot ovat kasvaneet, kun bruttopalkka on py-
synyt ennallaan.

Tässä on tänään käsittelyssä myös tämä Yle-veron alarajan nosto parlamentaarisen työ-
ryhmän esityksen mukaisesti. Se on perussuomalaisten näkökulmasta hyvin myönteinen
asia.

Arvoisa puhemies! Kuitenkin edustaja Heinonen tässä edellä totesi, ettei kenenkään ve-
rotus kiristyisi. [Timo Heinonen: Työn verotus!] Epäilen kyllä vahvasti tämän väitteen
paikkansapitävyyttä. Hallitus päätti näet poistaa verotuksen lapsivähennyksen, mikä voi
poistaa keskituloisten lapsiperheiden kukkaroista jopa 400 euroa — edustaja Östman toi
tämän hyvin esille. Vielä aivan oma lukunsa ovat nämä esitykset kiinteistöveroprosenttien
[Puhemies koputtaa] ala- ja ylärajojen nostoista sekä lämmityspolttoaineiden verotuksen
[Puhemies koputtaa] kiristämisestä.

14.41 Antti Lindtman sd (vastauspuheenvuoro): Arvoisa puhemies! Tänä syksynä on
paljon puhuttu siitä, kuuluuko kasvu kaikille. Hallitushan on tähän mennessä keskittynyt
perustelemaan, puhumaan kyllä kauniisti siitä, että kasvu kuuluu kaikille, mutta — kuten
Zyskowicz on monta kertaa sanonut — edustaja Zyskowicz, oikeus omiin mielipiteisiin
on, mutta meillä ei voi olla omia faktoja, ja fakta on se, että valtiovarainministeriön oman
selvityksen mukaan mitä suuremmat tulot, sitä enemmän veropolitiikasta ensi vuonna suo-
malainen hyötyy.

Tänään tähän keskusteluun tuli muutos. Nyt hallituspuolueista ei enää edes yritellä pei-
tellä sitä — edustaja Zyskowicz sanoi sen ääneen — että tuloeroja tarvitaan. Edustaja Zys-
kowicz totesi ääneen sen, mitä me olemme täällä kuukausitolkulla penänneet: mikä on hal-
lituksen linja. Hallituksen mielestä, niin kuin edustaja Olavi Ala-Nissilä sanoi, tuloerot
10



Pöytäkirjan asiakohta PTK 98/2017 vp
ovat tämmöinen marginaalinen asia. [Olavi Ala-Nissilä: En sanonut!] Kokoomuksen Zys-
kowicz sanoi, että tuloeroja tarvitaan. Tässä se linjaero on: meidän mielestämme kasvu
kuuluu kaikille, tuloerot ja talouskasvu voidaan yhdistää, [Puhemies koputtaa] niin kuin
maailmalla on nähty.

14.42 Ben Zyskowicz kok (vastauspuheenvuoro): Arvoisa rouva puhemies! Kyse ei ole
siitä, että tuloerokysymykset olisivat marginaalisia. Ne ovat erittäin keskeisiä kysymyksiä,
ja Suomi on yksi kaikkein pienimpien tuloerojen maita maailmassa, ja hyvä niin. Kyse on
siitä, että ne vaikutukset tuloeroihin, mitkä ensi vuoden veroratkaisulla on, ovat marginaa-
lisia. Kuten kerroin, tässä pienituloisimmassa desiilissä tulot pienenevät ensi vuonna noin
3 euroa kuussa VM:n laskelman mukaan ja siitä noin puolet tulee tupakkaveron kiristyk-
sestä. Oletteko te sitä mieltä, että meidän pitäisi, koska tupakkavero on regressiivinen ve-
ro, mieluummin keventää tupakkaveroa ja kiristää progressiivista työn verotusta?

Mitä tulee siihen, että tuloeroja tarvitaan, niin edustaja Lindtman, oletteko eri mieltä sii-
tä, että sen, joka nousee aamukuudelta ja menee Alepan kassalle, on tienattava enemmän
kuin sen, joka ei nouse eikä mene? Oletteko tästä eri mieltä? Tähän todella tarvitaan tu-
loero.

Puhemies Maria Lohela: Nyt siirrytään ministeri Orpon puheenvuoroon, mutta muistu-
tan tässä kohtaa, että tämä istunto päätetään kello 16. Me voimme käydä tätä debattia vaik-
ka siihen saakka. — Ministeri Orpo, enintään 5 minuuttia. 

14.43 Valtiovarainministeri Petteri Orpo: Arvoisa puhemies! Minusta edustaja Vartia
on kaikkein keskeisimmän kysymyksen äärellä. Nimittäin meidän hyvinvointimme ei voi
perustua yhtään mihinkään muuhun kuin työntekoon, [Eero Heinäluoma: Oikein!] ja kos-
ka näin on, silloin meidän pitää kaikilla ratkaisuillamme pyrkiä siihen, että näitä kaikkein
tärkeimpiä asioita eli työtä ja sen taustalla olevaa yrittämistä me verotamme mahdollisim-
man kevyesti, [Välihuutoja vasemmalta] jotta kannattaa tehdä töitä, jotta kannattaa ponnis-
tella, jotta meillä on mahdollisimman paljon työtä, jotta syntyy mahdollisimman paljon ve-
rotuloja ja jotta hyvinvointi on mahdollisimman laajaa. [Ben Zyskowicz: Tämä on kokoo-
muksen linja!] Tämä on hyvin yksinkertaista, ja tätä politiikkaa hallitus noudattaa, kun me
olemme tehneet työn verotusta keventäviä ratkaisuja nyt tällä hallituskaudella 1,3 miljar-
dilla eurolla ja ne on painotettu oikeudenmukaisesti pieni- ja keskituloisille.

Ensi vuoden veroratkaisun osalta haluaisin sanoa vielä sen, että työn verotuksen osalta
me ainoastaan estämme sen, että kenenkään verotus ei kiristy, ja tämä tehdään kaikissa tu-
loluokissa. Me emme halua kiristää progressiota nykyisestä maailmanennätysluokasta, ja
siksi tämä tehdään kaikille [Eero Heinäluoma: Paitsi lapsiperheille!] ja verotuksen ei an-
neta missään tuloluokissa kiristyä. — Lapsiperheet, hyvä kysymys. Täällä on siihen jo osu-
vasti vastattu: Kun tämä lapsivähennys otettiin käyttöön, niin taisi olla lähes yksimielinen
eduskunnan valtiovarainvaliokunnan mietintö, jossa todettiin, että tämä ei ole kovin teho-
kas keino auttaa lapsiperheitä. Siksi me emme nyt sitä priorisoineet vaan teimme massiivi-
sen kevennyksen varhaiskasvatusmaksuihin, lähes 7 000 perhettä vapautuu kokonaan, ja
se keskituloinen perhe, jolla on kaksi lasta, saa 1 200 euroa säästöä varhaiskasvatusmak-
suissa. Sama kaksilapsinen keskituloinen perhe olisi saanut 200 euroa vuodessa veronke-
vennystä. Tämä on paljon parempi — jos ette ole sitä vielä ehtineet huomaamaan. [Väli-
huutoja vasemmalta] Minusta tämä on hyvää politiikkaa. Lapsiperheiden osalta hallituk-
11



Pöytäkirjan asiakohta PTK 98/2017 vp
sella on myöskin muita tärkeitä päätöksiä, kuten perhevapaauudistus, josta vihdoin pystyt-
tiin päättämään. Olen siitä erittäin tyytyväinen. [Paavo Arhinmäki: Eihän siitä mitään pää-
tetty!]

Progressio edelleen on se tapa, jolla me tasaamme hyvinvointieroja. Progressio on oleel-
linen osa suomalaista ja pohjoismaista hyvinvointimallia ja olen sen lämmin kannattaja,
mutta joku tolkku siinäkin pitää olla, koska jos ihmiset eivät opiskele ja jos ihmiset eivät
jaksa tehdä töitä ja jos he eivät halua yrittää ja ponnistella, niin ei synny lisäarvoa ja ei ole
mahdollisuus pitää yllä sellaista hyvinvointia kuin meillä tässä maassa tällä hetkellä on.

Mitä tulee tähän verotuksen tiekarttaan, toki sitäkin voi irvistellä, että taaspa selvitetään,
mutta minusta on tärkeää, että tutkitaan ja mietitään. Meidän työelämämme muuttuu, glo-
baali talous muuttuu — edustaja Harakka tietää tämän erinomaisen hyvin — ja meidän täy-
tyy huolehtia siitä, että meillä on järjestelmä, joka pystyy keräämään verot myöskin tule-
vaisuudessa. Me pohdimme sitä, me teemme siihen tutkimustyötä taustalle, ja varmasti
suurin osa eduskuntaa arvostaa, että teetämme tutkijoilla analyysia siitä, millaisia malleja
muualla on tehty, miten me vastaamme digitalouteen, muuttuvaan työnkuvaan, globaalei-
hin yrityksiin, miten kerätään veroja. Tämä on äärettömän tärkeää työtä, ja siitä kannattaa
olla, edustaja Harakka, innostunut. Se ei ole irvistelyn aihe.

Erilaisten sijoitusmuotojen kohtelu, josta edustaja Arhinmäki kysyi, on hallitusohjel-
massa, ja selvitys on käynnissä. Tähän pääsemme varmasti palaamaan vielä tämän halli-
tuskauden aikana.

Edustaja Andersson, en lainannut Margaret Thatcheria vaan itseäni. Vasemmiston tut-
kiva journalismi oli huomannut, että Thatcher on aikoinaan puhunut samalla tavalla, mutta
en sitä ihmettele, koska hänellä näyttää olevan samanlainen verolinja. [Välihuutoja vasem-
mistoliiton ryhmästä] Siis: Verot ovat ihmisten varoja. Ihmiset tekevät töitä ja saavat siitä
palkkaa, menetetystä ajasta. No sitten me yhteiskuntana olemme päättäneet, että me vero-
tamme sitä, jotta voimme huolehtia yhteiskunnan erilaisista tarpeista, ja verotamme vielä
progressiivisesti. Mutta mitä vähemmän voimme ottaa, sen hienompaa politiikkaa se on,
ihmisten puolesta tehtävää politiikkaa. Erityisesti haluan, että me kiinnitämme tässä poli-
tiikassa huomiota keskituloisiin, tavallisiin palkansaajiin, jotta he haluavat ja jaksavat teh-
dä töitä, nousta aamulla, opiskella, kehittää itseään, tai pienyrittäjään, jotta hän palkkaisi
sen ensimmäisen työntekijän töihin, jotta pyörät pyörivät.

Viimeisenä, hyvänä uutisena niille kaikille, jotka eivät ole vieläkään huomanneet: Suo-
men talous kasvaa ennätystahtia! Suomen talous kasvaa ennätystahtia: ihmiset työllisty-
vät, työpaikkoja syntyy, verotulot kasvavat. [Kari Uotila: Hallituksesta riippumatta!] Tämä
on iso kuva, edustaja Lindtman: talous kasvaa, työllisyys paranee, hyvinvointi vahvistuu.
Se on hallituksen työllisyys- ja talous- ja veropolitiikkaa. Se toimii, ja sitä me jatkamme.

Puhemies Maria Lohela: Jatketaan debattia.

14.48 Timo Harakka sd (vastauspuheenvuoro): Arvoisa puhemies, puheenjohtaja! Mi-
nisteri Orpolle vastakysymys: Jos tavoitteena on se, että työtä ei veroteta ja varsinkaan hy-
vätuloisia, niin miten tämä hyvinvointiyhteiskunta rahoitetaan, miten pidetään julkiset pal-
velut korkeatasoisina, hoito ja ilmainen koulutus? Eihän se ole pelkkää pahantahtoisuutta,
että keräämme verovaroja, jotta voisimme julkisia palveluja ylläpitää. Mutta tämän halli-
tuksen tavoitteena on heikentää julkisia palveluita niin, että ihmisillä on sellainen olo, että
he eivät saa verorahoilleen vastinetta. [Ben Zyskowicz: No ei todellakaan!]
12



Pöytäkirjan asiakohta PTK 98/2017 vp
Yritysverotuksesta ovat jo istuneet työryhmät, ja tässä äsken kehuitte tutkimusta ja
asiantuntemusta. Miksi te ette näitä korkeimpia asiantuntijoita voineet uskoa, kun he esit-
tivät pieniä korjauksia? Tämä hallitus on halvaantunut. Se, että kenenkään verorasitus ei
saisi kasvaa, johtaa siihen, että mitään uudistuksia ette voi tehdä. Miksette usko edes omia
asiantuntijoitanne?

14.49 Mikko Savola kesk (vastauspuheenvuoro): Arvoisa rouva puhemies! Kyllä nyt
vaan tämä iso kuva on se, että meillä talous kasvaa, työllisyyskehitys paranee, koko ajan
työttömiä on vähemmän. Me olemme aivan oikeaan suuntaan menossa. [Välihuutoja va-
semmalta]

Mitä tulee veroprogressioon, niin hyvätuloiset maksavat suhteessa huomattavasti enem-
män veroja kuin mitä maksavat pienempituloiset. Sen takia meillä on progressio olemassa
ja hallitus toimii sikäli kuten edeltävätkin hallitukset. Tässä ei suurta muutosta ole. Käänne
on siis tapahtunut parempaan kaiken kaikkiaan.

Mitä tulee työn verotukseen, niin sen tulee aina olla kannustavaa. Ansiotuloverotus ke-
venee tämän hallituksen ansiosta kaikissa tuloluokissa.

Ja hyviä asioita on pienituloisille ja perheille, varhaiskasvatusmaksujen keventäminen
muun muassa. Se on merkittävä asia: maksuttomaan varhaiskasvatukseen yli 6 700 perhet-
tä enemmän kuin mitä on ollut.

Varainsiirtoveron poistuminen edesauttaa sukupolvenvaihdoksia, tuo maatalouden ah-
dinkoon sitä kaivattua draivia myöskin, että siellä pystytään yhtiömuoto muuttamaan nyt
tehokkaasti. [Puhemies koputtaa] Tätä on koko 2000-luku suunniteltu ja nyt se tehdään.
[Timo Harakka: Poistuuko varainsiirtovero? Tämä oli uutta!]

14.50 Arja Juvonen ps (vastauspuheenvuoro): Arvoisa rouva puhemies! On hienoa, että
täällä kannetaan huolta lapsiperheistä ja keskituloisista, ja vielä kun siihen liitettäisiin sa-
nat "ruuhkavuosissa elävät keskituloiset", niin olisimme oikealla tiellä. Yhä useampi ruuh-
kavuosissa elävä keskituloinen huolehtii myös ikääntyneistä vanhemmistaan, jos ei lähellä
niin etänä. Täällä on jo monta kertaa nostettu esille lapsiperheiden asiat ja maksuton var-
haiskasvatus. Milloin me ryhdymme puhumaan maksuttomasta vanhustenhoidosta ja siitä,
että annetaan sinne resurssia niille, jotka sitä kipeästi tarvitsevat? Yhä useampi eläkeläinen
elää köyhyydessä.

Viime eduskuntakaudella hallitus teetti selvityksen verottomasta omaishoidon tuesta.
Minä kysyisin teiltä, ministeri: mille kuulostaisi se, että omaishoidon tuki olisi verotonta?
Se on pieni raha verrattuna siihen, miten suuren avun he tekevät yhteiskunnalle, niin kuin
myös siihen, kuinka paljon he loppujen lopuksi tienaavat. Se olisi iso [Puhemies koputtaa]
kädenojennus niille ihmisille, jotka kipeästi tarvitsevat rahaa.

14.51 Outi Mäkelä kok (vastauspuheenvuoro): Arvoisa puhemies! Täällä epäiltiin, että
asioita ei katsottaisi suuressa kuvassa. Kuitenkin fakta on se, että suurin eriarvoisuusongel-
mamme on korkea työttömyys. Tällä vaalikaudella, kun katsotaan, mitä toimenpiteitä on
saatu aikaiseksi, työllisyys on kasvanut 36 000 henkilöllä ja edelleen tämä työn linja pu-
ree, niin kuin täällä aikaisemminkin on jo kuultu. On äärimmäisen tärkeää, että kannuste-
taan työntekoon palkkaveroa alentamalla ja että työn tekeminen, eteenpäin pyrkiminen ja
ahkeruus sekä oman osaamisen kehittäminen on ihmiselle aina kannustavampaa kuin sen
tekemättä jättäminen. Työn verotuksen keventäminen on talouspoliittisesti järkevä raken-
13



Pöytäkirjan asiakohta PTK 98/2017 vp
neuudistus kaikissa suhdannetilanteissa ja vahvistaa työllisyyttä ja talouskasvua. Tämän
vuoksi hallituksen linjaukset ovat tässä tilanteessa erityisen tarpeellisia.

14.52 Kari Uotila vas (vastauspuheenvuoro): Arvoisa rouva puhemies! Oikeudenmukai-
suutta voi tarkastella tietenkin monelta kantilta. Jos ajatellaan vaikka veroprosentteja, niin
VM:n oman tilaston mukaan 12 000 euroa vuodessa hankkinut työtön maksoi keskimää-
räisellä kunnallisveroasteella vuonna 2016 veroa 21 prosenttia, palkansaaja maksoi 8,5
prosenttia. Se on erittäin hyvä sen pienituloisen palkansaajan kannalta, mutta kyllä se työ-
tön, joka maksaa 21 prosenttia, kokee pikkasen katkeruutta, varsinkin jos sitä vertaa sii-
hen, että listaamattomien yhtiöiden omistajat nauttivat tällä hetkellä kohtuutonta veroetua,
jota kaikki asiantuntijat ovat vaatineet korjattavaksi, jota hallituksen ministeri Orpon aset-
tama työryhmä helmikuussa ehdotti korjattavaksi. Mitään ei tapahdu. Kyllä näitä raken-
teissa olevia epäoikeudenmukaisuuksia on tosi paljon. Itse asiassa hallitushan ottaa tule-
vien sukupolvien maksettavaksi lisää velkaa mahdollistaakseen hyvätuloisille verohelpo-
tuksia. (Ben Zyskowicz: Te ottaisitte vielä enemmän!]

14.53 Hannu Hoskonen kesk (vastauspuheenvuoro): Arvoisa rouva puhemies! Todella-
kin työllisyys paranee kohinalla, ja muistan vuosi sitten keskustelut tuolla toisessa salissa,
kun keskusteltiin näistä työllisyystilanteista, niin oppositio huusi silloin kurkku suorana,
että eivät nämä toteudu nämä teidän tavoitteenne, ei niitä työpaikkoja synny. Nyt me tie-
dämme, että niitä syntyy ihan oikeasti. Suomen kasvu on tällä hetkellä Euroopan parhaasta
päästä. Olkaamme siitä iloisia, älkäämme kaivoko mörköjä sieltä nurkan takaa.

Mutta katsokaapa viime vaalikautta, kaksi ongelmaahan siellä oli: toinen oli työttömyy-
den raju kasvu, valtion menojen valtava kasvu, velanoton kasvu, ja todellinen murhenäy-
telmähän nähtiin kuntataloudessa, koska te ajoitte kuntatalouden sellaiseen tilanteeseen,
että moni kunta oli menossa konkurssiin. Ja kaikken pahin hommahan siinä on se, että kun
kuntataloutta leikataan rajulla kädellä, niin silloin kärsivät juuri ne pienituloiset lapsiper-
heet ja ne, joille kunnan palvelut ovat aivan elintärkeitä. Kun te puhutte asioista, niin nos-
takaa reilusti tosiasiat esille. Totta kai pienistä marginaaleista voi aina väitellä, mutta iso
linja on suurin piirtein tässä.

14.55 Pia Viitanen sd (vastauspuheenvuoro): Arvoisa puhemies! Kyllä tämä on mielestä-
ni aika kuvaava päivä, että täällä ensin Zyskowicz kertoo, että tuloeroja tarvitaan, ja sitten
ministeri Orpo sanoo, että Thatcher teki aikanaan kokoomuslaista politiikkaa, tai miten
päin se nyt menikään, mutta yhtä kaikki: kaikki ymmärrämme, mistä on kysymys näiden
lauseiden jälkeen.

Tietenkin tämä on ilon päivä kokoomukselle, koska täällä myös keskustapuolueen edus-
tajat kilpaa kehuvat kokoomuslaista veropolitiikkaa. [Välihuutoja] Olen ollut hyvin järkyt-
tynyt näistä puheenvuoroista, mitä keskustalaiset täällä puhuvat. Niistä on kuulkaa alkio-
laisuus hyvin kaukana, niin kaukana, etten kyllä voi kauempana nähdä niiden olevan.
Edustaja Ala-Nissilä täällä puhui, että tuloerot ovat marginaalinen kysymys. [Olavi Ala-
Nissilä: En niin sanonut!] En voi tätä ymmärtää. Mutta yhtä kaikki: tämä on nykykeskus-
tan kylmä, oikeistolainen linja.

Puhemies! Mutta se tässä kokoomuksen tuulettelussa kyllä hämmentää, että enää ko-
koomus ei välitä edes lapsiperheistä. [Puhemies koputtaa] Kyllä minä uskon, että edustaja
14



Pöytäkirjan asiakohta PTK 98/2017 vp
Heinosellakin on paljon lapsiperheitä äänestäjinä... [Puhemies keskeyttää puheenvuoron
puheajan ylityttyä]

14.56 Olavi Ala-Nissilä kesk (vastauspuheenvuoro): Kun puhuin marginaalista ajattelus-
ta, tarkoitin juuri sitä, että talouden suuri kuva unohtuu: se, että työllisyys kasvaa ja olem-
me siitä linjasta, mikä viime vaalikaudella oli menossa — olimme itse asiassa kuilun par-
taalla, ja jos olisi jatkettu sillä tavalla, leikkaaminen olisi jatkuvasti jatkunut — saaneet ai-
kaan käänteen. Tämä on se suuri asia, ja tämä meidän pitäisi nähdä. En minä puhunut, että
tulonjakovaikutukset ovat marginaalisia. Me katsomme verojaostossa varmasti näitä tark-
kaankin, mitä kaikki nämä päätökset tarkoittavat, ja keskustalle on oikeudenmukaisuus tär-
keää. Me haluamme osallistavaa talouskasvua, johon otetaan kaikki mukaan. Mutta nou-
suvesi nostaa kaikkia laivoja, laskuvesi yleensä laskee kaikkia laivoja. Se, että talous läh-
tee vahvaan kasvuun, on tärkeätä, ja keskusta kyllä puolustaa köyhän asiaa tänäkin päivä-
nä, me puolustamme sillä tavalla, että suomalaisilla on töitä tällä hetkellä. [Välihuutoja va-
semmalta] 

14.57 Ozan Yanar vihr (vastauspuheenvuoro): Arvoisa rouva puhemies! Toki verotuk-
sella on monta tavoitetta, ja verotus on tietysti kokonaisuus. Työnteon edistäminen on tär-
keä asia, mutta ei pidä myöskään unohtaa tätä tulonjakonäkökulmaa ja sitä, miten palve-
luita rahoitetaan. Sitten on myös ilmastonmuutoksen pysäyttämisen näkökulma, jota ei
pidä myöskään unohtaa.

Vaikuttaa valitettavasti siltä, että tämä hallitus on unohtanut monta verotuksen päätavoi-
tetta. Jos mietitään, mitä tässä on tapahtunut, niin tuloerot ovat todellakin kasvaneet. Tä-
män sanoo Nordean ekonomisti ja tämän sanoo tietopalvelu. Ympäristölle haitallisten tu-
kien määrä jatkaa nousuaan. Lisäksi tehottomista yritystuista ei ole leikattu. Jos me mie-
timme yritysten tällaista tasavertaisuutta ja sitä, että kohdellaan kaikkia samalla tavalla,
niin se ei myöskään etene. Tässä on monta [Puhemies koputtaa] kysymystä, jotka ovat au-
ki.

14.58 Sari Essayah kd (vastauspuheenvuoro): Puhemies! Täällä on käytetty tätä nousu-
vesi-metaforaa ja ajateltu, että nousuvesi nostaa kaikkia veneitä, mutta tosiasiallisesti tässä
hallituksen politiikassa pieni- ja keskituloiset perheet ovat kuin pieni paatti vuoksen ja luo-
teen välissä. Elikkä toisille perheille kompensaatio osuu ja toisille — täällä edustaja Öst-
man nosti esille esimerkiksi nelilapsisen yksinhuoltajan — sitten tappiota tulee se 160 eu-
roa tällä hallituksen kompensaatiopolitiikalla ja sitten toisaalta lapsivähennyksen poista-
mispolitiikalla.

Mutta olisin vielä jatkanut tästä, että sinällänsä pidän tärkeänä, että nämä indeksitarkas-
tukset työn verotukseen on tehty ja sitä kautta estetään, että verotus ei todellakaan lähde ki-
ristymään työnteon puolella, mutta miksi näitä samoja indeksitarkastuksia ei voida tehdä
etuuksien puolella? Miksi tämä nousuvesi ei saa nostaa kaikkia? Minkä tähden tapahtuu
niin, että eläkeläisten etuudet ja lapsilisät niitten jäädytysten ja leikkausten, indeksileik-
kausten, johdosta eivät tässä noususuhdanteessa sitten seuraa perässä? Eli tässä on se suu-
rin [Puhemies koputtaa] syy, minkä takia tulojakopolitiikka on tällä hetkellä epäoikeuden-
mukaista.
15



Pöytäkirjan asiakohta PTK 98/2017 vp
14.59 Sari Multala kok (vastauspuheenvuoro): Arvoisa puhemies! Tämä on tosi tärkeätä
keskustelua, mutta täällä on myös ilma sakeanaan niin paljon tahallista ja varmaan taha-
tontakin väärinymmärrystä, että silmiä melkein häikäisee.

Tässä on puhuttu paljon tuloeroista. Totta kai me kaikki pidämme tärkeänä, että Suomi
on tulevaisuudessakin pienien tuloerojen maa, kuten se tällä hetkellä on. Se, mitä uskoisin,
että täällä edustaja Zyskowicz muun muassa on yrittänyt sanoa, on se, että kun katsotaan
sitä isoa kuvaa, muutokset ovat niin marginaalisia, että niitä ei voida pitää suurina muutok-
sina. Toisekseen se, mitä hallitus nimenomaan yrittää tehdä, on se, että on aina kannatta-
vaa mennä töihin. Mielestäni täällä on myös ollut raikkaita puheenvuoroja oppositionkin
suunnalta siitä, että meidän veropolitiikkamme nimenomaan kaipaa ehkä vieläkin rajum-
paa uudistumista, jotta meillä olisi aina kannattavaa tehdä töitä.

15.00 Li Andersson vas (vastauspuheenvuoro): Arvoisa puhemies! Tässä ei ole kyse mis-
tään tahallisesta väärin ymmärtämisestä vaan siitä, että hallituksen puheet ovat ristiriitai-
sia. Toiset teistä sanovat, että tuloerojen kasvua tarvitaan, mutta monet sanovat, että tu-
loerojen kasvua ei nähdä hyvänä asiana, ja silti te teette veropoliittisia ratkaisuja, jotka kas-
vattavat tuloeroja. Tämä trendi on aivan selkeä.

Toiseksi ministeri Orpo tässä sanoi, että verotuksen progressio on tärkeä periaate, ja sa-
massa puheenvuorossa ministeri Orpo sanoi, että työn verotusta pitää keventää mahdolli-
simman paljon. Malli, jossa siirrytään työn verotuksesta kulutusveroihin, jotka ovat tasa-
veroluontoisia, vähentää verotuksen progressiota kokonaisuudessaan. Se muuttaa sen tulo-
jaollisesti regressiiviseksi, mikä tarkoittaa sitä, että pienituloiset maksavat suhteessa tuloi-
hin enemmän. [Ben Zyskowicz: Kertokaa se vihreille!] Mikä tämä kokoomuksen koko-
naiskuva on, mikäli tavoite on vähentää työn verotusta mahdollisimman paljon? Missä ve-
rotuksen progressio sitten jatkossa koostuu ja syntyy?

15.01 Lauri Ihalainen sd (vastauspuheenvuoro): Arvoisa puhemies! Verotuksella on mo-
nia tehtäviä. Sen tehtävä on tukea investointeja, kasvua, työllisyyttä mutta myös tasata tu-
loeroja. Kiinnittäisin kolmeen asiaan huomiota:

Jos me haluamme, että veropohja vankistuu, se tarkoittaa työllisyysasteen nostamista.
Yhden prosentin työllisyysasteen nostaminen tuo 800 miljoonaa hyvää julkiseen talou-
teen. Tämä on tärkein asia myös julkisten palvelujen turvaamisen kannalta.

Toiseksi, kiky-ratkaisun yhteydessä tehtiin myös palkkaverotuksen keventämiseen liit-
tyviä ratkaisuja. Jos niitä ei olisi tehty, palkansaajien ostovoima olisi laskenut, ja sillä olisi
ollut kielteisiä vaikutuksia kasvuun ja työllisyyteen.

Ja kolmas liittyy tulevaisuuteen. Jos työ polarisoituu automaation, robotisaation, tekoä-
lyn, kaikkien seurauksesta, niin voi käydä niin, että tulee pienipalkkaista työtä ja kovan
osaamisen työtä. Jos keskiluokkainen ja keskipalkkainen työ vähenee — nämä keskipalk-
kaiset ihmisethän [Puhemies koputtaa] maksavat tässä maassa verot — niin mistä me ke-
räämme tulevaisuuden verot, jos näin käy?

15.02 Esko Kiviranta kesk (vastauspuheenvuoro): Arvoisa puhemies! Suomessa on ol-
lut aikamoinen konsensus jo pitkän aikaa siitä, että pienituloisten ja vähän pienituloisia
korkeampituloistenkin ansiotuloverotus pidetään kevyenä, eikä tämä hallitus ole millään
tavalla siitä linjasta poikennut. Mutta kuten valtiovarainministeri Orpo tuossa sanoi, niin
Suomessa on kyllä maailman korkeimpia progressiivisia ansiotuloverotuksia tällä hetkel-
16



Pöytäkirjan asiakohta PTK 98/2017 vp
lä, ja voisin tuonne sosiaalidemokraattien puolelle todeta, että tämä hallitus on itse asiassa
vahvistanut sitä linjaa, sillä kun te panitte solidaarisuusveron alarajan 90 000 euroon vuo-
dessa, tämä hallitus pudotti sen noin 73 000 euroon. Eli tälläkin tavalla on otettu kyllä huo-
mioon oikeudenmukaisuutta.

Suomi tarvitsee yrittäjiä ja työnantajia, ja tätä ei kannata unohtaa. Pitkään talouselämäs-
sä vaikuttanut ystäväni totesi, [Puhemies koputtaa] että ilman rikkaita ei kuitenkaan mi-
kään yhteiskunta tule toimeen.

15.03 Antti Lindtman sd (vastauspuheenvuoro): Arvoisa puhemies! Pitääkö olla kannat-
tavaa mennä pienipalkkaisiin töihin? Totta kai pitää olla. Mutta edustaja Zyskowicz, jos te
olisitte tätä mieltä, niin sen sijaan, että te olette antaneet uusia veroetuja heille, jotka peri-
vät miljoonaperintöjä, sen sijaan että te olette antaneet uusia veroetuja apteekkareille, kaik-
kein varakkaimmille henkilöyhtiöille, [Eduskunnasta: Höpö höpö!] suurmetsänomistajien
metsälahjan saajille, te olisitte antaneet nimenomaan tälle Alepan kassalla olevalle per-
heenisälle tai -äidille. Mutta mitä te teette? Sen sijaan te otatte rahaa sieltä. Perheenisän tai
-äidin, jolla on lapset koulussa, verotus Alepan kassalla kiristyy, ja samaan aikaan vero-
edut apteekkareille, miljoonaperintöjen saajille ja suurmetsänomistajille jatkuvat. Edusta-
ja Zyskowicz, te puhutte kauniisti ihmisistä, jotka tekevät pienellä palkalla työtä vaikkapa
siellä Alepan kassalla, mutta missä ovat ne teot? Oikaiskaa verotusta. — Siihen, että työ on
kannattavaa siellä Alepan kassalla, ei tarvita lisää tuloeroja vuosi vuodelta.

15.04 Ben Zyskowicz kok (vastauspuheenvuoro): Arvoisa rouva puhemies! Kuten edus-
taja Lindtman aikaisemmin totesi, meillä ei ole oikeutta omiin faktoihin. Eli pienituloisten,
noin 2 000 euroa kuussa tienaavien, verotus kevenee ensi vuonna [Pia Viitanen: Lapsiper-
heillä ei!] hallituksen tekemien ratkaisujen perusteella.

Sitten edustaja Andersson: Ei tarvitse olla huolissaan. Kyllä työntekoa verotetaan jat-
kossakin. Mutta on aivan oikein pyrkiä siihen, että painopistettä siirretään työnteon vero-
tuksesta haittojen ja kulutuksen verottamiseen. Tässä asiassa vihreät ajavat sujuvasti kak-
silla raiteilla: yhtäältä korostavat, että mieluummin työnteon verotuksesta kulutuksen ja
haittojen verotukseen, mutta toisaalta sanovat, että ei missään tapauksessa veroratkaisu saa
tuloeroja aiheuttaa. Miten te, vihreät, yhdessä toteutatte sen, että te siirrätte painopistettä
työnteon verottamisesta esimerkiksi haittojen ja kulutuksen verottamiseen ilman, että sillä
on kielteisiä tulonjakovaikutuksia? Edustaja Andersson voi kertoa, miten asia oikeasti on.

15.06 Hanna Halmeenpää vihr (vastauspuheenvuoro): Arvoisa puhemies! Nyt on syytä
pitää mielessä, että keskeisiä ongelmia tässä isossa kuvassa ovat pienituloisuuden kasvu,
työttömyys, suhteellisen ja absoluuttisen köyhyyden lisääntyminen ja yhteiskunnan kiihty-
vä eriarvoistuminen. [Ben Zyskowicz: Te puhutte viime vaalikaudesta!]

Arvoisa puhemies! Suomen Pankin mukaan tuloerot ovat kasvaneet 80-luvulta alkaen
useimmissa kehittyneissä talouksissa. Suomi ei tee poikkeusta. Tuloerot ovat edelleen hur-
jasti paljon suuremmat kuin mitä ne olivat 60- ja 70-lukujen hyvän kehityksen jälkeen.
Emme ole saaneet sitä hyvää takaisin. [Keskustan ryhmästä: Ne nousivat silloin kun vih-
reät tulivat hallitukseen!] Ministeri Orpo, pidättekö tätä tuloveroesitystänne tästä näkökul-
masta oikeana ja riittävän vahvasti kaikkien suomalaisten hyvinvointiin ohjaavana? Val-
tiovarainministeriö kuitenkin toteaa muistiossaan hallituksen esittämien tuloverojen tu-
loerovaikutuksista näin: "Ehdotettujen muutosten yhteenlaskettu vaikutus on lievästi tu-
17



Pöytäkirjan asiakohta PTK 98/2017 vp
loeroja kaventava. [Puhemies koputtaa] Vaikutus on kuitenkin pieni, vain miinus 0,01 pro-
senttiyksikköä."

15.07 Toimi Kankaanniemi ps (vastauspuheenvuoro): Arvoisa puhemies! Verotuksella
voidaan kannustaa ja palkita työn tekemistä ja yrittämistä, ja näin pitää tehdä. Sen sijaan
niitä ihmisiä, joilla ei ole verotettavaa tuloa, ei voida verotuksella hoitaa. On tärkeää, että
nyt, kun talous kasvaa ja verotulot lisääntyvät, muistetaan ne, joilta on leikattu raskaasti ja
jotka ovat kaikkein heikoimmassa asemassa. Tässä tilanteessa on siis suunnanmuutoksen
paikka tänä päivänä. Se vanha periaate, että verotetaan raskaammin sitä, mikä on huonoa,
tarpeetonta tai haitallista yhteiskunnalle ja ihmisille, ja toisaalta verotetaan kevyemmin si-
tä, mikä on hyödyllistä ja tarpeellista ihmisille ja yhteiskunnalle, on hyvä periaate. Se joh-
taa siihen, että saastuttamista, keinottelua, terveyden vaarantamista verotetaan raskaam-
min mutta työtä, yrittämistä ja esimerkiksi lasten asemaa vahvistetaan kevyemmällä vero-
tuksella.

Puhemies Maria Lohela: Ennen ministeriä vielä edustaja Tolppanen.

15.08 Maria Tolppanen sd (vastauspuheenvuoro): Arvoisa puhemies! On ehkä hyvä
muistaa, että pienituloisuusraja Suomessa on 1 185 euroa, ei 2 000 euroa. Sen lisäksi voitte
olla ihan huolissaan siellä oikealla reunalla: Perustyöttömyysturvalla elävälle ihmiselle jää
asumismenojen jälkeen 71 prosenttia sellaisesta minimitulosta, millä pitäisi tulla toimeen.
Tämän rajan alapuolella Suomessa elää liki puoli miljoonaa ihmistä, ja heihin kuuluvat
muun muassa kaikki takuueläkeläiset. Kaikkiaan meillä on köyhyysrajan alapuolella elä-
viä ihmisiä tällä hetkellä 639 000.

Näihin kaikkiin ihmisiin, joista nyt puhun, ei valtion vero-ohjelma yllä sen takia, että he
eivät maksa valtionveroa. Mutta sen sijaan heitä koskettavat työttömyysturvan leikkauk-
set, lapsilisien leikkaukset, erilaiset muut tasaverokorotukset ja muut korotukset, mitä on
tullut esimerkiksi asunnon vuokraan tai tonttimaksuun tai muuhun tällaiseen. Nämä ovat,
ministeri Orpo, niitä ihmisiä, [Puhemies koputtaa] joille minä pyytäisin apua.

Puhemies Maria Lohela: Ministeri Orpo seuraavaksi, enintään 5 minuuttia.

15.09 Valtiovarainministeri Petteri Orpo: Arvoisa rouva puhemies! Ensinnäkin vielä
tähän tuloerokeskusteluun. Se Gini-kertoimen muutos VM:n arvion mukaan on siis 0,01
prosenttiyksikköä. Se on hyvin pieni, käytännössä neutraali. Voisi käyttää tällaista ilmai-
sua. Ja minusta se on hyvä siinä tilanteessa, että talous kasvaa, koska niin vahvan talous-
kasvun aikana, jollaisessa me nyt olemme tällä hetkellä, tuloerot tuppaavat kasvamaan
enemmän. [Olavi Ala-Nissilä: Mutta niinhän ne tekivät Lipposen hallituksen aikana!] Joka
tapauksessa tämä päätösperusteinen tuloerojen kasvu on lähes neutraali. Mutta näissä las-
kelmissa ei oteta huomioon dynaamisia vaikutuksia: sitä, että talous kasvaa ja ihmiset työl-
listyvät. Niitä ei ole otettu näissä huomioon, joten ne kannattaa siis huomioida.

Jälleen kerran palaan taas siihen, kuten tekin palaatte omaan agendaanne, että talous
kasvaa ja työllisyys paranee. Se on paras keino eriarvoisuuden poistamiseen, hyvinvoin-
tiyhteiskunnan palveluiden turvaamiseen, tulonsiirtojen takaamiseen myöskin jatkossa,
sen eläkelupauksen lunastamiseen ja sen palvelulupauksen lunastamiseen, jotka on hyvin-
vointiyhteiskunnassa annettu. Ainoastaan korkea työllisyysaste, kuten edustaja Ihalainen
18



Pöytäkirjan asiakohta PTK 98/2017 vp
sanoi, takaa tämän, ja siksi työ ja työn linja ovat hallituksen talous- ja hyvinvointipolitii-
kan ydin ja ytimessä. Ja siksi tämä veroratkaisu, jota me nyt käsittelemme ja joka painot-
tuu työn verotuksen kiristymisen estämiseen, on niin oleellinen osa meidän politiikkamme
valittua linjaa. Mahdollisimman monelle ihmiselle töitä, mahdollisimman alhainen kyn-
nys ottaa työtä vastaan — se on hyvää ja järkevää talouspolitiikkaa. Ja veropolitiikka tukee
sitä talouskasvua, jossa me nyt tällä hetkellä elämme.

Sitten muutamia kommentteja.
Valtiovarainministeriön verotyöryhmä, joka työskenteli, tosiaan päätyi siihen, että pien-

ten ja keskisuurten listaamattomien yritysten verotusta olisi kiristetty 200—300 miljoonal-
la eurolla. Me olimme yksiselitteisesti hallituksessa sitä vastaan. Pienet ja keskisuuret yri-
tykset ovat juuri ne, joihin me kaikkien eniten odotamme, että uusia työpaikkoja syntyy.
Ne ovat niitä, joista me uskomme, että syntyy uusia menestystarinoita, tuhansien ihmisten
työpaikkoja. Siksi ei olisi mitään järkeä tässä tilanteessa, jossa meidän kilpailukykymme
on parantunut ja monet näistä pk-yrityksistä pyrkivät kansainvälisille markkinoille, että me
asettaisimme esteitä heidän työnsä kasvulle. Siksi me emme toteuttaneet näitä virkamies-
työryhmän esityksiä. Ja tämä työryhmä on eri asia kuin tiekartta-asia, koska se keskittyy
yritysverotuksen uudistamiseen. Niitä ei kannata sotkea keskenään. Tiekartassa nimen-
omaan valmistaudutaan siihen, että työelämä ja verotus kokonaisuudessaan ovat niin suu-
ressa muutoksessa, että huolehdimme tulevasta veropohjasta.

No, sitten indeksitarkastus, edustaja Essayah kysyi siitä: Kyllä tehdään. Se on hallitus-
ohjelmassa määritelty. Tehdään asteikkoihin tarkastus kaikkina vuosina. Vuodelle 2018 se
on 200 miljoonaa euroa, johon on laskettu muistaakseni puolentoista prosentin inflaatio
taustalle.

Solidaarisuusvero: Tämä alarajan säilyttäminen 73 000:ssa, on yksivuotinen, kuten voit-
te nähdä. Hallituksen lähtökohtana on, että ratkaisu on kaksivuotinen, mutta vuoden 19 ve-
roratkaisu tehdään yhtenä kokonaisuutena vajaan vuoden päästä budjettiriihessä. Nyt me
teemme yhden vuoden ratkaisun siltä osin. [Antti Lindtman: Miksi ei lapsiperheiden osalta
myös?]

Vielä kerran totean lapsiperheiden osalta: Ei tätä voi katsoa vain yksi rivi kerrallaan,
vaan pitää katsoa lapsiperheiden kokonaisuutta. Ja väitän, että varhaiskasvatusmaksujen
alentaminen on monta, monta kertaa suurempi ja vaikuttavampi toimenpide, todella vai-
kuttava toimenpide. [Antti Rinne: Entäs ne, joilla ei ole lapsia?] — Tämä on nimenomaan
haluttukin suunnata lapsiperheille. Lapsiperhe on sellainen, missä on lapsia. — Me ha-
luamme purkaa tässä samalla kannustinloukkuja, jotka ovat yksi meidän keskeisiä huolen-
aiheitamme, että kun meillä aukeaa työpaikkoja, niin se työ kannattaa ottaa vastaan. Tämä
on tähän mennessä tehdyistä päätöksistä merkittävin yksittäinen kannustinloukkuja purka-
va päätös. Ja minä toivon, että perhevapaauudistuksella saadaan sitten seuraavat askeleet
myöskin naisten työllisyysasteen osalta.

Köyhyys: Se on niin, että paras tapa estää köyhyyttä, auttaa heikommassa asemassa ole-
via ihmisiä, on pitää huolta julkisesta taloudesta. Siksi meidän pitää noudattaa tiukkaa fi-
nanssipolitiikan linjaa. Siksi me emme voi perua päätöksiä indeksitarkistusten jäädyttämi-
sestä. [Puhemies koputtaa] Kun me huolehdimme julkisesta taloudesta, niin meillä on va-
raa huolehtia [Puhemies koputtaa] myöskin meidän köyhimmistä ja heikoimmista ihmisis-
tämme.

Puhemies Maria Lohela:  Ja nyt jatketaan debattia.
19



Pöytäkirjan asiakohta PTK 98/2017 vp
15.14 Sanna Marin sd (vastauspuheenvuoro): Arvoisa puhemies! Edustaja Zyskowicz,
kun me puhumme tässä salissa tuloeroista ja tuloerojen kasvusta ilmiönä, niin me emme
puhu siitä, mikä on se pankkitilin saldo työttömän tai Alepan kassan, näiden ihmisten vä-
lillä. Viime viikolla me keskustelimme tässä salissa opiskelijoiden asumistuesta ja kysyit-
te silloin, mistä oikein on kyse, ja silloin toimitin teille materiaalia. Voin toimittaa teille
myös materiaalia tuloerotutkimuksesta, kun selkeästi sille on tarvetta.

Kuitenkin tästä viimeisimmästä kysymyksestänne: Minun mielestäni se oli ihan oleelli-
nen. Esititte sen vihreille, ja haluaisin kyllä saada siihen vastauksen. Mitä linjaa vihreät aja-
vat? Haluatteko te kaventaa tuloeroja, kun kuitenkin verotuksen puolella vain osa verotuk-
sessa on progressiivista ja kulutusverojen kiristäminen iskee kaikkein pahiten juuri kaik-
kein pienituloisimpiin? Eli tähän mielelläni haluaisin kuulla vastauksen. 

15.15 Antero Vartia vihr (vastauspuheenvuoro): Arvoisa puhemies! Hyvä tilaisuus pääs-
tä vastaamaan nyt molempiin suuntiin.

Jos me kevennämme pienituloisten ihmisten verotusta, jos me poistamme esimerkiksi
työnantajamaksuja, kevennämme verotusta siellä, niin sehän kasvattaa progressiota, vai
mitä? Toisin sanoen, jos me rahoitamme tämän nostamalla välillisiä veroja, niin taakka
siirtyy hyvätuloisille, joilla verotus ei ole keventynyt mutta siihen tuli vielä välilliset verot
päälle.

Sen lisäksi kun puhutaan tuloeroista, ei ole hyvä tilanne, että se ylin kymppidesiili läh-
tee karkaamaan. Se on huono juttu yhteiskunnan vakaudelle. Mutta jos ykkösen ja kakko-
sen välillä tulee enemmän eroa, sinne tulee se kannustin, ja niitä kannustimia on pakko kat-
soa, koska jos ei ole kannustinta tarttua toimeen, niin hyvinvointiyhteiskunta, tämä yhtälö,
muuttuu mahdottomaksi. Tällä hetkellä se kannustin ei ole riittävän hyvä.

Pienituloisten tukia ei voi leikata ja [Puhemies koputtaa] pienituloisille ei voi vaatia
maksettavaksi korkeampaa palkkaa, koska silloin he eivät työllistyisi, joten se työkalu,
mitä voidaan käyttää, on se, että kevennetään verotusta, poistetaan työnantajamaksut [Pu-
hemies koputtaa] tai vaihtoehtoisesti tulonsiirtoja pienituloisille ihmisille.

15.16 Ben Zyskowicz kok (vastauspuheenvuoro): Arvoisa rouva puhemies! Edustaja Ma-
rinille kiitos toimittamastanne materiaalista. En puhunut siitä, mikä on työttömän tai Ale-
pan kassalla olevan työntekijän pankkitilin saldo, vaan puhuin samasta, mistä edustaja
Vartia puhui, kun hän sanoi ensimmäisen ja toisen desiilin välillä olevasta tuloerosta. Eli
puhuin siitä, että sen, joka nousee aamukuudelta ja menee Alepan kassalle, on saatava kä-
teen enemmän kuin sen, joka ei nouse eikä mene. Tämä on myös, edustaja Uotila, vastaus
teille, kun kysyitte, että miksi työttömyysturvatulosta ei saa tehdä samoja vähennyksiä
kuin palkkatulosta. Siksi, että halutaan suosia palkkatuloa.

Mitä vihreisiin tulee, edustaja Vartia selvitti asian hienosti — puututaan vaan työnanta-
jamaksuihin. Mutta kun vihreät sanovat, että painopistettä on siirrettävä työnteon verotta-
misesta kulutuksen ja haittojen, kuten tupakoinnin ja muiden, verottamiseen, niin tämä vai-
kuttaa kielteisesti Gini-kertoimeen. Miten te samalla olette huolissanne siitä kehityksestä?
Jospa edustaja Yanar kertoisi sen puolen vastauksen. [Ozan Yanar: Ilman muuta!]

15.18 Kari Uotila vas (vastauspuheenvuoro): Arvoisa puhemies! Minä pidän ihan koh-
tuullisena, että sitä Alepan kassaa tai sitä lastentarhanopettajaa, joka hankkii 2 200 euroa
kuukaudessa ja jolta te olette vieneet nyt lomarahoista kolmanneksen, ei veroteta kohtuut-
20



Pöytäkirjan asiakohta PTK 98/2017 vp
toman kovasti vaan mahdollisimman kevyesti. Mutta puutuin siihen, että kun samaan ai-
kaan vuoden 2016 VM:n tilastojen mukaan työtöntä, joka ansaitsee vain 12 000 euroa vuo-
dessa, verotetaan keskimääräisellä kunnallisprosentilla 21 prosenttia ja saman tulon vuo-
dessa saanutta palkansaajaa vain 8,5 prosentilla, [Ben Zyskowicz: Jotta sille jäisi enem-
män käteen!] niin onko tämä ero kohtuullinen? Ei se ainakaan sen työttömän mielestä ole.
[Ben Zyskowicz: Jotta sen kannattaisi mennä töihin!] Sitten lisäsin siihen, että samaan ai-
kaan meillä on muun muassa pääomaverotuksessa porsaanreikiä, kun tulomuotoa vaihta-
malla pystytään pääsemään tosi suurillakin tuloilla aivan yhtä suureen verotukseen kuin
mitä se työtön joutuu maksamaan siitä 12 000:n vuositulosta.

15.19 Ozan Yanar vihr (vastauspuheenvuoro): Arvoisa puhemies! Verotuksen painopis-
teen siirtäminen tuloverotuksesta pääomaan, kulutukseen ja saastuttamiseen voi tehdä tosi
monella tavalla. Ei tietenkään pidä siirtää kaikkea kulutukseen. Voin antaa muutaman esi-
merkin: Esimerkiksi kiinteistöveron nostaminen, josta taloustieteilijät ovat laajasti puhu-
neet, voi olla yksi näkökulma. Se voi olla jopa progressiivinen, kuten sitä on joskus työ-
ryhmissä ehdotettu. Osinkoverotuksen kiristäminen ottaa suoraan kymppidesiililtä, se on
myös vaihtoehto. Pääomaverotus on myös vaihtoehto. Eli tässä on muutama esimerkki.

Voisin vielä esittää kysymyksen ministerille näistä fossiilisten tuista, kun puhutaan ve-
rotuksesta. Aikooko hallitus toteuttaa parempaa, ilmastoystävällistä veropolitiikkaa? Siel-
lä on monia tukia, jotka maksavat aivan valtavasti meille kaikille. Aiotteko tehdä asialle jo-
tain?

15.20 Ritva Elomaa ps (vastauspuheenvuoro): Arvoisa puhemies! Kenenkään kansalai-
sen ei pidä joutua tilanteeseen, että miettii, kannattaako tai voiko ottaa työtä vastaan vai ei.
Jos joku ottaisikin työtä vastaan, niin hetken kuluttua hän miettii, mihin viidakkoon jou-
tuu, saako tukia enää sen jälkeen, kun se työ loppuu.

Jos ajattelee pienituloisia eläkeläisiä ja omaishoitajia, heidän tilanteensahan on todella
karu tällä hetkellä. Mielestäni voisi ajatella, että omaishoitajien verotusta tarkistettaisiin
niin, että heitä ei verotettaisi ollenkaan, se työ on niin arvokasta.

Mutta varsinainen kysymys ministeri Orpolle. Usein kokoomuskin on puhunut sairaan-
hoitajien tilanteesta. Juttelin sairaanhoitajatuttavani kanssa viikonloppuna. Hän tekee pal-
velutaloon päivätyötä viitenä päivänä viikossa hyvin vastuullisesti, pitää työstään. Hänen
käteensä jää 1 500 euroa verojen jälkeen. [Puhemies koputtaa] Onko se riittävä siitä työstä?

15.21 Katri Kulmuni kesk (vastauspuheenvuoro): Rouva puhemies! Täällä on perätty
kokonaiskuvaa, ja kyllähän talouden kokonaiskuva on se, että talous kasvaa, Suomella me-
nee paremmin, jopa verotulokertymät ovat parempia kuin aikaisemmin.

Valitettavaa on ollut se, että oppositio on kuitenkin kritisoinut vaikkapa tätä lapsivähen-
nyksen poistoa. Itse asiassa edellinen eduskunta valtiovarainvaliokunnan mietinnössä itse
totesi sen ongelmallisuuden sikäli, että verotukseen ei tulisi luoda pysyvää rinnakkaista
lapsilisäjärjestelmää, koska se olisi tukijärjestelmän kannalta tehotonta ja vähentäisi järjes-
telmän selkeyttä ja läpinäkyvyyttä. Valiokunta totesi lisäksi, että vähennyksestä on syytä
luopua siirtymäajan jälkeen. Näin hallitus on noudattanut eduskunnan tahtoa ja tehnyt sii-
hen suoraan perheille tulevan korjauksen. Se, että yli 7 000 perhettä pääsee kokonaan irti
päivähoitomaksuista, ei ole vähäinen asia, eikä sekään, että solidaarisuusveron alaraja on
itse asiassa tiukempi kuin sosiaalidemokraattien tai vasemmiston ollessa hallituksessa.
21



Pöytäkirjan asiakohta PTK 98/2017 vp
15.22 Krista Kiuru sd (vastauspuheenvuoro): Arvoisa puhemies! Kyllä tämä on käsittä-
mätöntä tänä aikana. Täällähän keskustellaan siitä, että kun varat on yhteiskunnalla tiukas-
sa ja on jouduttu säästämään, miten se tehdään mahdollisimman oikeudenmukaisesti. Nyt-
hän on selvinnyt tässä keskustelussa, että ei sillä olekaan niin väliä, tehdäänkö tämä oikeu-
denmukaisesti, vaan tuloeroja siis kerta kaikkiaan tarvitaan. Se on tänään käynyt selville, ja
se tuntuu minusta tosi pahalta.

Edeltävällä hallituskaudella osoitettiin, että säästää voidaan myös niin, että se tasaa tu-
loeroja, [Ben Zyskowicz: Ja mitkä olivat tulokset?] ja tällä hallituskaudella on osoitettu,
että säästää voidaan tavalla, joka lisää tuloeroja. Tämä on minusta niin erikoinen tapa, että
minä en usko, että se on laajasti hyväksytty periaate.

Arvoisa puhemies! On pakko ottaa kantaa myös tähän lapsivähennyksen poistamiseen.
On aivan selvää, että ei voi olla niin, kuten hallituksen argumentti on, että lapsivähennyk-
sen poistaminen kompensoidaan sillä, että otetaan päivähoitomaksuissa alennus käyttöön.
Tosiasiassa siis lapsivähennys alentaa 425 000 [Puhemies koputtaa] ihmiseltä... [Puhe-
mies keskeyttää puheenvuoron puheajan ylityttyä.]

15.23 Peter Östman kd (vastauspuheenvuoro): Arvoisa puhemies! Yksinhuoltajaäiti, jol-
la on neljä lasta, ei ole kiinnostunut Gini-kertoimista, progressiosta tai prosenteista. Meillä
on kaikilla täällä salissakin kokemusta siitä, että joskus prosenttilukujen ja eri lukujen ym-
märtäminen voi tuottaa haasteita. Siksi minä edelleen kysyn ministeri Orpolta, kun ette
vastannut siihen aikaisempaan kysymykseen: kun hallitus antaa näin paljon, 240 euroa, ja
ottaa 400 euroa, kun lapsivähennys poistetaan, miten te vastaatte näille äideille?

15.24 Markus Lohi kesk (vastauspuheenvuoro): Arvoisa puhemies! Mitä tulee tähän lap-
sivähennykseen, niin edustaja Kulmuni totesi juuri niin kuin se oli. Silloin kun sosiaalide-
mokraatit olivat viime kaudella hallituksessa, te itse sääditte sen määräaikaiseksi. Te olitte
valtiovarainvaliokunnassa tekemässä sitä mietintöä, jossa todetaan, että se ei oikeasti ole
toimiva. Mutta tietenkään ei voi väheksyä sitä, mitä edustaja Östman sanoi, että joillekin
perheille se tuntuu kovalta leikkaukselta, ja se sitä onkin. Tämä pitää jollakin tavalla muu-
ten hoitaa, mutta lapsivähennys oli erittäin huonosti rakennettu systeemi ja rinnakkainen
lapsilisään.

Mitä tulee tuloeroihin, niin jos oikeasti katsoo, miten ne ovat kehittyneet vuosikymmen-
ten aikana, nehän repesivät silloin, kun oli Lipposen ykköshallitus. Kun katsotaan pitkällä
tähtäimellä, niin ei tämän hallituksen aikana tapahdu kuin ihan pientä muutosta tässä, mikä
on sinänsä hyvä asia.

Sitten se, että sosiaalidemokraatit puhuvat koko ajan apteekkarivähennyksestä. Sem-
moista hallitus ei ole tehnyt. Se on apteekkareitten halventamista ja niiden yli 200 000 yrit-
täjän, jotka hyötyvät yrittäjävähennyksestä, halventamista, [Puhemies koputtaa] että sano-
taan, että tämä on apteekkarivähennys.

15.25 Antti Lindtman sd (vastauspuheenvuoro): Arvoisa puhemies! Ainoa edustaja, joka
täällä on puhunut apteekkarien halventamisesta, on Lohi itse. Kysymys on siitä, onko se
vähennys järkevä taloudellisesti ja työllisyyden kannalta. Se on moneen kertaan tutkittu: ei
ole. Se on vain veroetu teidän taustaryhmillenne, hyväosaisille taustaryhmille.

Mitä tulee vielä tähän keskituloisten lapsiperheiden erityisveronkiristykseen, jonka hal-
litus on ensi vuodelle suunnitellut, niin siinä mietinnössä todella todetaan, että silloin pi-
22



Pöytäkirjan asiakohta PTK 98/2017 vp
täisi katsoa toista puolta eli niitä lapsilisiä. Mitä te teette? Edelleen indeksit on jäädytetty.
Kiristätte keskituloisten lapsiperheiden verotusta ja jäädytätte, leikkaatte indeksin verran
lapsilisiä.

Edustaja Zyskowicz, siellä Alepan kassalla toimeentuloon — että siellä tullaan toimeen
— ei tarvita suurempia tuloeroja, joita te nyt tämän hallituksen budjettiesityksessä esitätte.
Kun te puhutte niin kauniisti siitä työstä, jota tehdään siellä kassalla, niin minkä takia [Pu-
hemies koputtaa] te sitten kiristätte lapsiperheiden verotusta siellä Alepan kassalla?

15.26 Markus Lohi kesk (vastauspuheenvuoro): Arvoisa puhemies! Otin tämän apteek-
karivähennyksen esille vain sen takia, että kutsutte yrittäjävähennystä tällaisella nimellä,
[Antti Lindtman: Kyllä se on hyvin kuvaava!] ja se ei pidä paikkaansa. Meillä oli viime
vuonna 594 apteekkaria Suomessa, mutta tästä yrittäjävähennyksestä hyötyy yli 230 000
yrittäjää, jotka toimivat toiminimellä tai henkilöyhtiömuodossa. Ei näitä yrittäjiä voi vä-
heksyä ja sitä helpotusta, jota tämä tuo näille yrittäjille. Tasa-arvon näkökulmasta, koska
osakeyhtiöitten verotusta laskettiin niin reilusti viime vaalikaudella, on oikeudenmukai-
suuskysymys, että otetaan nyt huomioon myös nämä pienyrittäjät, jotka toimivat toimini-
mellä ja kommandiittiyhtiöinä, avoimina yhtiöinä. Te lähdette heitä nyt mollaamaan täällä
ja sanotte, että tämä on apteekkarivähennys. Tämä ei ole reilua eikä oikeudenmukaista ke-
tään kohtaan.

15.27 Ben Zyskowicz kok (vastauspuheenvuoro): Arvoisa rouva puhemies! Ensinnäkin,
vihreät, kun kannatatte painopisteen siirtämistä työnteon verottamisesta kulutuksen ja hait-
tojen verottamiseen — esimerkiksi, että mieluummin verotetaan tupakointia lisää ja työn-
tekoa vähemmän — niin te ette pääse karkuun sitä muun muassa edustajien Andersson ja
Marin ja allekirjoittaneen esittämää kysymystä, että tämähän merkitsee sitä, että Gini-ker-
roin menee väärään suuntaan.

Tämä sama kysymys demareille: oletteko oikeasti sitä mieltä, että jotta se Gini-kerroin
osoittaisi oikein, niin kiristetään sitten työnteon verotusta ja alennetaan tupakan verotusta,
koska tupakkavero on hyvin regressiivinen vero?

Sitten, edustaja Lindtman, ei sen Alepan kassan toimeentulo edellytä tuloeroa, mutta jot-
ta sen työttömän kannattaa pyrkiä sinne Alepan kassalle töihin, niin siihen tarvitaan tu-
loeroa niin, että se, joka nousee ja menee sinne kassalle, tienaa enemmän kuin se, joka ei
nouse eikä mene. Oletteko tästä eri mieltä?

15.28 Hanna Halmeenpää vihr (vastauspuheenvuoro): Arvoisa puhemies! Ymmärrettä-
vistä syistä täällä hallituspuolueiden edustajat haluavat jättää systemaattisesti huomiotta
sen verotuksellisen näkökulman, mistä vihreät ovat puhuneet kaksi vuotta, ja se liittyy ve-
rohelpotuksiin, jotka liittyvät ympäristöä saastuttavaan, paljon energiaa kuluttavaan teolli-
seen toimintaan. Meidän verotuksellinen kärkipuheemme on ollut viimeiset kaksi vuotta,
edustaja Zyskowicz, se, että hallitus jakaa satoja miljoonia euroja näitä Valtion taloudelli-
sen tutkimuskeskuksen tehottomiksi toteamia verohelpotuksia, ja se tuntuu olevan halli-
tukselle pyhä lehmä, johon ei haluta kajota ollenkaan.

Mutta mitä tulee lapsiperheisiin, arvoisa puhemies, edustaja Lohi toteaa, että tämä lap-
sivähennysten poisto pitää jollakin muulla tavalla hoitaa, ja ministeri Orpo vastaa, että se
hoitokeino olisi päivähoitomaksujen alennus. Minä totean, että lapsiperheissä on lapsia,
jotka kasvavat vauvasta ensin päiväkoti-ikäiseksi ja sitten koululaiseksi, ja väitän, että kou-
23



Pöytäkirjan asiakohta PTK 98/2017 vp
luikäisten lasten perheissä kuluja on vielä enemmän kuin pikkulapsiperheissä ja näitä per-
heitä tällainen päivähoitomaksujen alennus ei [Puhemies koputtaa] auta ollenkaan.

15.29 Lasse Hautala kesk (vastauspuheenvuoro): Arvoisa rouva puhemies! Kyllä tässä
keskustelussa kuitenkin selkeästi näkyy se, että verotus on kokonaisuus ja meidän tulee tar-
kastella näitä kaikkia asioita. On olennaisinta, että työn verotus kevenee kaikissa tuloluo-
kissa ja sitten kiristys säilyy solidaarisuusveron osalta sen alarajan säilyessä nykyisellä ta-
solla.

Mitä tulee sitten näihin välillisiin veroihin, niin pienituloistenkin osalta on tärkeää, että
arvonlisävero ei nouse. Ja kyllä kiinteistöverokin rupeaa olemaan pikkuhiljaa tapissa, kos-
ka se heijastuu sen jälkeen vuokriin ja haja-asutusalueella omakotitalojen kiinteistöverot
rupeavat olemaan jo niin korkealla tasolla, että ne eivät vastaa rakennusten arvoa. Ja tär-
keää on sitten se, että Yle-vero poistuu: 390 000 ihmistä, pienituloista ihmistä, jää tämän
veron ulkopuolelle. [Sosiaalidemokraattien ryhmästä: Sekään ei auta!]

15.30 Matti Semi vas (vastauspuheenvuoro): Rouva puhemies! Ministeri Orpo perusteli,
miksi lapsiperheiden tulovähennykset on otettu pois, ja kertoi siitä, mitä hyviä sosiaalie-
tuuksia lapsille on tullut. Mutta jäin miettimään sitä, kuinka ne lapsiperheet, joiden lapset
ovat koulussa, hyötyvät tästä tilanteesta. Näyttää olevan niin, että nimenomaan nämä kou-
lussa olevien lasten perheet tulevat olemaan nyt kaikkein heikoimmassa asemassa, koska
niille ei tule sitä vastaavaa sosiaalihyötyä, mitä nyt on luvattu. Silloin lapsilla on kulutus
kovimmillaan. He syövät eniten, he kuluttavat vaatteita, heidän tarvitsee käydä liikuntaur-
heilussa tai jossakin muualla kavereitten kanssa leikkimässä, semmoisissa paikoissa, mis-
sä täytyy olla harjoitusvuoroja ja muita tämmöisiä, niin että kulut ovat korkeimmillaan. Ja
siihen olisi kyllä tarvittu tämmöisen verovähennysoikeuden ylläpitäminen edelleenkin lap-
siperheille.

15.31 Mari-Leena Talvitie kok (vastauspuheenvuoro): Arvoisa puhemies! Näyttää siltä,
että olemme yhtä mieltä tässä salissa siitä, että on edistettävä nimenomaan työtä lisääviä
toimia ja työllisyyden nostoa. Olemme yhtä mieltä myös siitä, että on päästävä kannustin-
loukuista eroon ja lisättävä kannustavuutta. On hyvä, että työn verotus ei kiristy ensi vuo-
delta ja palkansaajien verotusta kevennetään lähes 300 miljoonalla eurolla.

Mutta mitä tulee sitten siihen, olemmeko yhtä mieltä verotuksen linjasta: Kyllä tulevai-
suuden kestävien ratkaisujen näkökulmasta on tärkeää nimenomaan se, että me löydämme
yhteisen näkemyksen siitä, että jos työn ja yrittäjyyden verotusta tullaan siirtämään kulu-
tuksen ja hyödykkeiden ja haitallisten verojen suuntaan, niin miten se tehdään. Kyllä hyvä
veropolitiikka on kauaskantoista, ennustettavaa ja kannustavaa, [Olavi Ala-Nissilä: Ehkä
me tarvitaan verotuksen tiekartta!] ja se on siten myös kokonaistaloudellista. Kysynkin mi-
nisteri Orpolta: mitä valtiovarainministeriössä aiotaan tehdä nimenomaan sen eteen, että
tulevaisuudessa saataisiin sellaista vaikuttavaa veropolitiikkaa, jossa olisi keskeisenä ele-
menttinä ennustettavuus ja kannustettavuus?

15.32 Timo Harakka sd (vastauspuheenvuoro): Puhemies, puheenjohtaja! Tässä vai-
heessa on varmaankin hyvä kiittää ministeri Orpoa siitä, että meillä on tilaisuus keskustel-
la budjetin tulopuolesta ja näistä veroista. [Ben Zyskowicz: Harakan paras puheenvuoro!]
Tätä toivoin jo viime vuonna, ja olen iloinen, että se on järjestynyt.
24



Pöytäkirjan asiakohta PTK 98/2017 vp
Samalla joudun kuitenkin hiukan oikomaan sitä, mitä ministeri sanoi tästä yritysvero-
työryhmän esityksestä. Se ei nimenomaan halunnut kiristää yritysten verotusta vaan osin-
gonsaajien verotusta, se on tässä tärkeää huomata. Olen itse ollut yrittäjä yli 30 vuotta ja
voin itse tunnustaa, että se on turhan avokätinen, kun se oletettu nimellistuotto on mitoitet-
tu 8 prosenttiin ja nykyisissä korko-oloissa nolla olisi lähempänä totuutta. Tätä Hetemäen
työryhmä esitti jo edellisen porvarihallituksen aikana, mutta silloinkaan ei uskallettu ryh-
tyä toimeen. Omistaminen toisin sanoen on tämän hallituksen erityisessä suosiossa, kun
taas me olemme esittäneet nimenomaan pienyrittäjien asemaa parantavia muutoksia eli si-
tä, että arvonlisäverovelvollisuuden yläraja nostettaisiin 30 000 euroon. [Puhemies koput-
taa] Siitä pitäisi aloittaa Euroopassa neuvottelut. SDP on yrittäjäpuolue, sen ovat perusta-
neet... [Puhemies keskeyttää puheenvuoron puheajan ylityttyä]

15.34 Hannu Hoskonen kesk (vastauspuheenvuoro): Arvoisa rouva puhemies! Kun
edustaja Lindtman tätä apteekkariveroa nyt niin suuresti mainostaa, niin olisi edustaja Lin-
dtmaninkin hyvä muistaa se, että näistä suurista apteekkareista suurin osa — totta kai ap-
teekkilupa on tullut heille henkilökohtaisesti — on jo kauan sitten yhtiöittänyt liiketoimin-
tansa. Ja te kun viime vaalikaudella annoitte 4,5 prosentin alennuksen pääomaverotuk-
seen, niin sitä kautta he saivat jo tämän hyvityksen. [Eduskunnasta: Ei pidä paikkaansa!]
Kun nyt te mollaatte tätä yrittäjävähennystä, te mollaatte niitä kymmeniä-, satojatuhansia
pieniä yrittäjiä, jotka hyötyvät nyt tästä yrittäjävähennyksestä.

Kun teillä on aina tapana puuttua yhteen yksityiskohtaan, niin olkaa nyt edes kerran sen
verran suoria ja reiluja, että sanotte tästä asiasta niin kuin se on. Tällainen jonninjoutava ih-
misten pilkkaaminen ja väheksyminen ei oikein tunnu hyvältä. Tärkeintä on kuitenkin, että
suomalaiset yritykset menestyvät ja jokainen pieni yritys toivon mukaan jonain päivänä on
tilanteessa, että on varaa palkata yksi työntekijä lisää, jolloin tämä työttömyysongelma on
jo hoidettu. Vai sitäkö te oikeastaan pelkäättekin?

15.35 Antti Lindtman sd (vastauspuheenvuoro): Arvoisa puhemies! Vielä kerran ja ihan
maltilla tästä hallituksen räätälöimästä veroedusta: Todella on niin, että yli puolet — yli
puolet — näistä menee kahteen ylimpään tuloluokkaan. [Eduskunnasta: 70 miljoonaa!] Ja
olen lähes vakuuttunut siitä, että, toisin kuin Hoskonen antaa ymmärtää, yhtään apteekka-
ria — jotka lakisääteisesti toimivat henkilöyhtiönä, joiden pitää toimia henkilöyhtiönä —
ei varmasti löydy muualta kuin näistä kahdesta ylimmästä tuloluokasta. Ja tämän vuoksi
tämä nimitys on aivan oikea, koska se kuvaa sitä, kuinka epäonnistunut tämä teidän veroe-
tunne on, etenkin kun te vaikenette siitä, mikä sen hyöty on työllisyydelle. Se on asiantun-
tijoiden ja oman esityksennekin mukaan lähes nolla. Sen sijaan, kuten edustaja Harakka toi
esiin, jos te oikeasti haluaisitte pienten yritysten toimintaedellytyksiä parantaa, te ottaisitte
kopin tästä SDP:n esityksestä nostaa arvonlisäverovapaan toiminnan [Puhemies koputtaa]
alarajaa 30 000 euroon.

15.36 Olavi Ala-Nissilä kesk (vastauspuheenvuoro): Arvoisa puhemies! Todellakin asi-
anajajat, tilintarkastajat, apteekkaritkin toimivat osakeyhtiömuodossa hyvin paljon. Kun
apteekkari toimii toiminimellä, hän ei voi maksaa itselleen palkkaa, tämäkin pitäisi ottaa
vertailussa huomioon. Sillä tavalla teidän tilastonne vääristelee. [Antti Lindtmanin väli-
huuto]
25



Pöytäkirjan asiakohta PTK 98/2017 vp
Arvoisa puhemies! Me olemme antaneet todella sen eläkelupauksen, palvelulupauksen,
hyvinvointilupauksen, ja on tärkeätä, että niihin pystymme vastaamaan. Ja sen takia vero-
tuksen tiekartassa, myöskin sosiaaliturvajärjestelmän uudistamisessa, on erittäin tärkeätä,
että katsomme, kun maailma muuttuu, veropohjat muuttuvat, työ muuttuu, että me siinäkin
maailmassa pystymme verottamaan oikeudenmukaisesti sillä tavalla, että hyvinvointi tur-
vataan. Totta kai oikeudenmukaisuus on tärkeää, me tulemme verojaostossa katsomaan
näitä tulovaikutuksia ja evästämään tätä. [Pia Viitanen: Tämä on lupaus, verojaosto muut-
taa!] Se on ilman muuta selvä asia. Mutta tämä suuri kuva pitäisi nähdä. Meidän täytyy
pystyä tulevaisuudessa vastaamaan näihin hyvinvointilupauksiin. Sen takia nyt esimerkik-
si lisätalousarviossa saimme verotuloja lisää. [Puhemies koputtaa] Yhteisöverotuotto on
hyvin herkkä. Kun talous nousee... [Puhemies keskeyttää puheenvuoron puheajan ylityt-
tyä.]

15.37 Toimi Kankaanniemi ps (vastauspuheenvuoro): Arvoisa puhemies! Yrittäjävä-
hennystä on syytä tietysti tarkastella ja ottaa tämä kritiikki vakavasti ja, kun tiekarttoja teh-
dään, tutkia siinä, miten sitä voitaisiin kohdentaa niin, että se hyödyntää todella niitä, joita
ajateltiin silloin, kun sitä luotiin.

Arvoisa puhemies! 6 700 uutta perhettä pääsee varhaiskasvatuksessa maksuttomuuden
piiriin, se on hyvä asia. Mutta tuntuu kyllä aika oudolta, että tämä kustannus kaadetaan nii-
den lapsiperheiden maksettavaksi, joissa on yli varhaiskasvatusiän olevia lapsia. Esimer-
kiksi 10—15-vuotiaat lapset ovat vahvassa kulutusiässä, ja sinne pitäisi se kuitenkin koh-
dentaa.

Arvoisa puhemies! Kiinteistöveron osalta olen samaa mieltä, kuten täällä on sanottu,
että se on kyllä aika lailla tapissa, ja senkin kohdentuminen on erittäin hankalaa, muun
muassa vanhuksille, jotka maksavat pienistä tuloistaan oman asumisensa.

15.38 Kalle Jokinen kok (vastauspuheenvuoro): Arvoisa rouva puhemies! Suomi on
pienten tuloerojen maa, kun katsotaan vaikka OECD:n tilastoja. [Pia Viitasen välihuuto]
Pienituloisten osuus on myös laskenut viimeisen kymmenen vuoden aikana noin 14 pro-
sentista 11 prosenttiin, eli opposition on turha vääristellä, että pienituloisten määrä olisi
kasvanut tai tuloerot olisivat meillä kansainvälisesti korkealla tasolla. Näin ei ole. [Väli-
huutoja sosiaalidemokraattien ryhmästä] Mutta tietenkään se ei lohduta sitä ihmistä, joka
on siellä pienituloisten joukossa, ja sen takia meidän täytyy tehdä toimenpiteitä ja sen takia
hallitus koko ajan parantaa — esimerkiksi työllisyyskehitys on parantunut — jotta yhä
useampi ihminen pääsisi työn ja toimeentulon varaan, myös pieniin tuloihin, ja sitä kautta
kustantamaan omaa elämistään ja perheensä elintasoa. Mutta myös toista kautta: silloin ve-
rotulot kasvavat ja voimme myös tulonjakoa ohjata paremmin niille, jotka sitä tarvitsevat.
Tästähän tässä on kysymys. Yle-veron poistuminen alle 14 000 euroa ansaitsevilta on
myös merkittävä parannus [Puhemies koputtaa] pienituloisille.

15.39 Eero Heinäluoma sd (vastauspuheenvuoro): Arvoisa puhemies! Nyt näyttää siltä,
että olemme siitä yhtä mieltä, että tuloerot kasvavat. Sitten osan mielestä se on marginaa-
linen asia ja osan mielestä niitä tuloeroja tarvitaan.

Toinen asia, josta olemme yhtä mieltä, on se, ilmeisestikin, että lapsiperheiden enem-
mistön osalta verotus kiristyy. Sitä perustellaan sillä, että ne, joilla on päivähoidossa lapsia
26



Pöytäkirjan asiakohta PTK 98/2017 vp
ja jotka ovat tähän mennessä maksaneet maksuja, saavat kevennyksen. Pidetäänkö sitä sit-
ten oikeana vai ei, se on ehkä arvostuskysymys.

Otan yhden lisäasian, josta on tähdellistä puhua, ja se koskee eläkeläisten verotusta. Val-
tiovarainvaliokunta sai selvityksen, josta käy ilmi, että eläkeläisiä on edelleenkin tuloryh-
missä, jotka maksavat enemmän veroa kuin työssä olevat. Ja kun edustaja Ala-Nissilä pu-
hui täällä näistä lupauksista, niin selkeä lupaus on ollut tämänkin hallituksen ministereiltä
ja puolueilta, että eläkeläisiä ei verotettaisi ankarammin kuin työssä olevia. Nyt on syytä
kysyä tämän lupauksen perään: milloin hallitus aikoo käydä tämän lävitse niin, että eläke-
läisten verotus järjestetään yhdenmukaisesti palkansaajien [Puhemies koputtaa] verotuk-
sen kanssa?

15.40 Maria Tolppanen sd (vastauspuheenvuoro): Arvoisa puhemies! Olemme varmasti
kaikki samaa mieltä myös siitä, että julkinen talous täytyy tässä maassa saada kuntoon,
mutta olen täysin vakuuttunut, että leikkaamalla kaikkein vähätuloisimmilta, kaikkein köy-
himmiltä, se ei varmastikaan onnistu. Haluan kysyä teiltä, ministeri Orpo: Tiedättekö te,
että esimerkiksi lapsilisät pienentävät määrällään perustoimeentulolla elävien perustoi-
meentulotukea? Eli he eivät saa sitä lapsilisää käyttöönsä samalla tavalla kuten me saam-
me. Tiedättekö, että lapsiköyhyys on lisääntynyt? Meillä on tänä päivänä tässä maassa, las-
kennallinen asuntotulo mukaan lukien, 132 000 köyhää lasta. He elävät siinä 660 000 ih-
misen joukossa, he elävät siellä joka ikinen päivä. He ovat meidän tulevaisuutemme, mei-
dän sinisilmät, meidän ruskeatukat, meidän elovenatytöt ja -pojat, meidän reippaat ruskea-
silmäiset ja mustatukkaiset pikkupojat ja -tytöt. He elävät köyhyydessä — se on häpeä.

15.41 Arja Juvonen ps (vastauspuheenvuoro): Arvoisa rouva puhemies! Toivoisin to-
siaan, että, ministeri Orpo, vastaisitte tähän eläkeläisten köyhyys- ja verotuskysymykseen
kuten myös siihen, mitä perussuomalaisten ryhmästä nostimme edustaja Elomaan kanssa
esille omaishoitajiin liittyen.

Edustaja Zyskowicz, minä olen kanssanne samaa mieltä. Olen kiertänyt paljon yritys-
vierailuilla, viime viikonloppuna tuolla Pohjanmaalla myös, ja kuulin siellä sen, että todel-
lakaan sinne ei saada työntekijöitä, eikä kysymys ole siitä, etteikö työtä olisi tarjolla. Työtä
on tarjottu suomalaisille, mutta he eivät viihdy siinä työssä. He kokevat, että on parempi
olla tekemättä mitään. Ja minun mielestäni tämä on sellainen yhtälö, mikä pitäisi pystyä
Suomessa ratkaisemaan. Saatteko te sinne ministeriöön tiedon näistä tapauksista jollakin
tavalla, että kun työ aloitetaan ja työ keskeytetään, niin mitkä ovat ne taustat, että työtä ei
ole halunnut tehdä?

Ja kyllä, kiinteistövero on liian korkea ja tapissaan. On kohtuutonta, että oman asunnon
[Puhemies koputtaa] omistamisesta tehdään rangaistavaa.

15.42 Krista Mikkonen vihr (vastauspuheenvuoro): Arvoisa puhemies! Me kaikki tässä
salissa olemme varmasti sitä mieltä, että työnteon tulee aina olla kannattavaa — vaikka
tämä esimerkki, mistä edustaja Juvonen äsken kertoi — ja että silloin, kun ottaa työtä vas-
taan, rahaa pitää jäädä enemmän käteen kuin silloin kun eläisi pelkillä tuilla. Sen takia on
hienoa, että tämä hallitus kokeili perustuloa, ja haluaisin kysyä: mitä tuloksia sieltä on tul-
lut, ja aiotteko laajentaa tätä kokeilua — nythän siihen oli valittu vain aika kapea ryhmä —
jotta nähdään myös nämä dynaamiset vaikutukset? Kun perusturvaa ruvetaan uudista-
maan, on tärkeää, että meillä on riittävästi kokeilutietoja.
27



Pöytäkirjan asiakohta PTK 98/2017 vp
Työllisyyden parantaminen ja kasvattaminen on tärkeä asia, mutta sitten meillä on ihmi-
siä, vaikka kansaneläkkeellä elävät, vammaistuella elävät, joita itseään ei auta työllisyy-
den kasvu, ja siksi näistä etuuksista leikkaaminen on osunut näihin ihmisiin todella kipeäs-
ti. Nyt kun on ollut jaettavaa, [Puhemies koputtaa] nämä indeksileikkaukset pitäisi perua.

15.44 Sanna Marin sd (vastauspuheenvuoro): Arvoisa puhemies! Palataanpa nyt tähän
isoon kuvaan, mistä hallituksen budjettipolitiikassa on kyse. Toivon, että hallituspuoluei-
den kansanedustajat ihan kukin tykönänsä miettivät, onko todella teidän mielestänne oi-
keudenmukaista, että taloutta sopeutetaan niin, että pienituloisilta ihmisiltä leikataan —
köyhiltä, opiskelijoilta, eläkkeensaajilta, lapsiperheiltä viedään oikeasti tärkeitä euroja tas-
kusta pois — ja vastaavasti sitten taas annetaan erittäin hyvätuloisille, yhteiskunnan kaik-
kein varakkaimmille ja vauraimmille lisää verohelpotusten kautta. Tästähän tässä keskus-
telussa on kyse.

Edustaja Jokinen totesi täällä, että Suomi on pienien tuloerojen maa. Näin on tähän asti
ollut. Nyt me olemme kasvavien tuloerojen maa — kiitos tämän hallituksen talouspolitii-
kan ja budjettipolitiikan.

15.45 Mikko Savola kesk (vastauspuheenvuoro): Arvoisa rouva puhemies! Kyllähän tu-
loerojen kasvussa spesialistit löytyvät salin siltä laidalta. Ei tarvitse kuin Tilastokeskuksen
tilastoja katsoa. Milloin ne tuloerot nousivat eniten, lähes 10 prosenttia? Ne nousivat sil-
loin, kun edustaja Viitanen on aloittanut täällä eduskunnassa, Lipposen hallituksen aikana.
Silloin tuloerot ovat todellisuudessa kasvaneet verrattuna tähän päivään. Kysyisinkin mi-
nisteri Orpolta: onko tuloerojen kasvu nyt jotenkin suurempaa kuin se on ollut aiemmin?

Mutta kyllä minua myös loukkaa se, että apteekkarivähennykseksi kutsutaan tätä yrittä-
jävähennystä, joka on ennen kaikkea oikeudenmukaisuuskysymys. Ei pienyrittäjällä ole
sellaista sosiaaliturvaa, ei ole sellaisia etuja, ei ole sijaisia ja niin edelleen, mitä esimerkik-
si palkansaajilla on, puhumattakaan sitten isommista yhtiöistä. Tämä, että yrittäjävähen-
nys saatiin aikaan, on ennen kaikkea oikeudenmukaisuuskysymys pienyrittäjille.

Kyllä pienituloisista huolehditaan: muun muassa varhaiskasvatusmaksut, jotka on mai-
nittu, Yle-veron poisto ja niin edelleen, ja myös marginaaliverotus, millä kuritetaan isotu-
loisia enemmän suhteessa pienituloisiin.

15.46 Pia Viitanen sd (vastauspuheenvuoro): Arvoisa puhemies! Fakta on kyllä se, että
keskustankin kannattaa puolustellessaan kokoomuksen oikeistolaista veropolitiikkaa tu-
tustua Nordean Kärkkäisen laskelmiin, jotka osoittavat, että viime kaudella tuloeroja tasat-
tiin ja tällä kaudella tuloerot kasvavat. Kannattaa katsoa tämä. [Olavi Ala-Nissilän välihuu-
to]

Puhemies! Toinen tärkeä asia, kun puhuttiin näistä lupauksista, mitkä edustaja Heinä-
luoma äsken nosti esiin, oli se, että paitsi että lapsiperheiden verotus kiristyy, niin toinen
pettymys tietenkin on se, että verolupaus, joka aikanaan annettiin eläkkeensaajille, petet-
tiin heti hallituskauden alussa, jolloin kasvatettiin veroeroa palkansaajiin. Tätä veroeroa ei
koskaan korjattu. Minulla on tässä kädessäni papereita, mitä meille on valtiovarainvalio-
kunnan puitteissa jaettu. Nyt minä kysyn, minä kysyn: koska kokoomus korjaa tämän ve-
rovirheensä? Ennen vaaleja kovasti sanottiin, että tämä on kokoomukselle esimerkiksi ker-
ta kaikkiaan äärimmäinen kynnyskysymys, ja sitten yhtäkkiä, [Puhemies koputtaa] hupsis-
28



Pöytäkirjan asiakohta PTK 98/2017 vp
ta vain, kävi toisin päin. Nyt odotamme myös tälle... [Puhemies keskeyttää puheenvuoron
puheajan ylityttyä. — Eduskunnasta: Se oli Stubbin aikaan se!]

15.47 Kalle Jokinen kok (vastauspuheenvuoro): Arvoisa puhemies! Täällä puhutaan nyt
tuloeroista niin, että tuloerot olisivat paha asia. Minä olen sitä mieltä, että tuloerot eivät ole
paha asia. [Sosiaalidemokraattien ryhmästä: No niin, tervetuloa joukkoon!] Siinä kohtaa,
kun tuloero toimii kannusteena opiskella, kehittää itseään ja hakeutua työhön, elikkä sil-
loin, kun työstä saa enemmän kuin toimettomuudesta, silloin tuloero on kannuste ja silloin
se on hyvä asia. Sellainen tuloero meillä pitää tässä yhteiskunnassa olla, jotta työllisyys
kasvaa, jotta ihmisten kannattaa kehittää itseään opiskelemalla, pyrkiä eteenpäin ja parem-
paan toimeentuloon. Tämä on täysin selvä asia, ja ihmiset tulevat sanomaan, että nyt mi-
nun kannattaa mennä töihin, kun saan enemmän käteen kuin... [Ben Zyskowiczin välihuu-
to] — Nimenomaan, tästä on kysymys.

Mutta suuri progressio on meillä ongelma. Jo varsin matalia tuloja, 2 200—2 400, an-
saitsevalle ihmiselle, joka tekee 300 euron edestä lisää töitä, jää vajaa puolet siitä käteen.
Se ei ole kannuste, se ei ole oikein. [Puhemies koputtaa] Suuri progressio on myös ongel-
ma.

15.48 Antero Vartia vihr (vastauspuheenvuoro): Arvoisa puhemies! Pari asiaa:
Ensinnäkin kysymykseen, että jos siirrytään työn verotuksesta haittojen verotukseen, se-

hän kasvattaa tuloeroja, esimerkkinä edustaja Zyskowiczille ja Marinille myös: jos lisä-
tään esimerkiksi... [Krista Kiurun välihuuto] — No, mutta nostetaan polttoaineen verotus-
ta 100 miljoonalla ja siirretään suoraan se 100 miljoonaa alimmille viidelle tulodesiilille,
jolloin tuloerot eivät kasva ja työn verotuksesta on siirrytty haittojen verotukseen. Toisin
sanoen tuloerot eivät välttämättä kasva, riippuu siitä, miten se tehdään.

Sitten tämä herkullinen, kun täällä on nyt päästy puhumaan apteekkarivähennyksestä,
kaikille paikalla oleville tiedoksi: apteekkarit tienasivat viime vuonna keskimäärin noin
350 000 euroa keskimäärin koko alalla viranomaisten suojaamana. Jos te haluatte eroon
tämmöisestä apteekkarivähennyksestä, joka on kohtuuton, avataan ne markkinat, otetaan
sieltä se löysä pois ja lasketaan lääkkeiden hintoja. Nyt olisi hallitus oikeasti porvarihalli-
tus. Anellen menisin polvilleni, jos se olisi suotavaa: tehkää se. — Kiitos. 

15.49 Krista Kiuru sd (vastauspuheenvuoro): Arvoisa puhemies! Ensinnäkin on ihmetel-
tävä vielä kerran tätä lapsivähennyksen poiston perustetta. Ministeri Orpo sanoi, että lap-
sivähennys voidaan nyt poistaa, kun päivähoitomaksuja alennetaan. On muistettava, että
siinä, missä lapsivähennys koski näitä erittäin pienituloisia perheitä ja se oli kohdennettu
suoraan sinne, sen poistamisella te tavoittelette siis sitä, että päivähoitomaksuja voidaan
alentaa. Kun päivähoitomaksuja alennetaan, niin se ei kohdistu koko tämän 425 000 per-
heen porukkaan vaan tosiasiallisesti vain noin 113 000 perheeseen, joten kyllä tässä joku
matematiikka nyt kerta kaikkiaan klikkaa. Käytännössä näillä perhevaikutuksilla, voidaan
sanoa, tämä ei millään tavalla osu nyt yhteen eikä uppoa. Lisäksi se koskee vain niitä per-
heitä, joilla on päivähoitoikäisiä lapsia. Tämä ei ole [Puhemies koputtaa] kohdistunut pie-
nituloisiin lapsiperheisiin, mikä on tässä sääli.

Puhemies Maria Lohela: Onko jollakulla vielä halua osallistua tähän? Ihan muutama eh-
ditään ottaa ennen ministerin loppupuheenvuoroa.
29



Pöytäkirjan asiakohta PTK 98/2017 vp
15.50 Ben Zyskowicz kok (vastauspuheenvuoro): Arvoisa rouva puhemies! Lapsivähen-
nyksestä ymmärtääkseni kaikki puolueet viime kaudella valtiovarainvaliokunnassa ja
eduskunnassa olivat sitä mieltä, että erityinen, ongelmallinen lapsivähennys, joka oli luotu
tiettyyn tilanteeseen ja tarkoitukseen, ei ollut järkevä, ja tämä määräaikainen vähennys oli
tarkoitus poistaa.

Toiseksi, totta kai — ei kukaan kiistä — näin käy, että kun on lapsiperhe, jolla ei ole päi-
vähoitoikäisiä lapsia päivähoidossa, he eivät hyödy päivähoitomaksujen alentamisesta,
mutta lapsivähennys koskee heitäkin. [Pia Viitanen: Ei tietenkään!]

No, mitä tulee tuloeroihin, Suomi on maailman pienimpien tuloerojen maita, ja hyvä
niin. Mutta te nostatte hirveän metelin siitä, että tuloerot kasvavat, kun siinä pienituloisim-
massa desiilissä menetetään 3 euroa kuukaudessa, mistä noin puolet tulee tupakkaveron ki-
ristyksestä.

Tarvitaanko tuloeroja? Siinä mielessä kuin edustaja Jokinen sanoi, tarvitaan. Onko SDP
tästä eri mieltä? Minä olen [Puhemies koputtaa] samaa mieltä, eikä olekaan ihme, että kuu-
lumme Jokisen kanssa samaan puolueeseen.

15.51 Antti Lindtman sd (vastauspuheenvuoro): Arvoisa puhemies! Kun puhutaan isos-
ta kuvasta, niin on mahdollista tehdä politiikkaa, jossa yhdistetään talouskasvu kohtuulli-
siin ja pieniin tuloeroihin. Siinä verouudistuksessa, jota Olavi Ala-Nissilä täällä on hehkut-
tanut, se oli nimenomaan se keskeinen syy 90-luvulla.

Arvoisa puhemies! Haluan vielä todeta, että tämä lausunto oli merkittävä, jonka kokoo-
muksen ryhmäpuheenjohtaja totesi. Hän totesi, että tuloerot ovat hyvä asia: "Tuloerot ovat
hyvä asia." [Ben Zyskowicz: Siinä mielessä kuin hän niitä kuvasi!]

Arvoisa puhemies! Tässä on iso ero. SDP haluaa tukea työllisyyttä pitämällä tuloerot
kohtuullisina ja esimerkiksi miljoonaperintöjen verotukseen tuotavien etujen sijaan tukea
sitä Alepan kassaa tai vaikkapa sitä keittäjää siellä julkisella puolella, toisin kuin kokoo-
mus, joka leikkaa sieltä lomarahoja ja räätälöi uusia veroetuja miljoonaperintöjen saajille,
mikä ei edistä työllisyyttä.

15.53 Olavi Ala-Nissilä kesk (vastauspuheenvuoro): Arvoisa puhemies! Keskusta todel-
la näkee tuloerot ongelmallisiksi. Me haluamme kyllä oikeudenmukaisuutta. Mutta on
niin, että silloin, kun taloudellisesta lamasta noustaan, tuloerot tahtovat kasvaa. Näinhän
tapahtui Lipposen aikana. Jos katsomme, niin käyrä oli silloin erityisen jyrkkä. Silloin
myöskin leikattiin aika rumasti perusturvasta. Nyt näin ei ole tehty. Jos katsomme 2 500
ansaitsevaa palkansaajaa, niin hänen tulonsa yksityissektorilla nousevat 25 euroa ja julki-
sellakin sektorilla muutaman euron. Tässä suhteessa on onnistuttu paljon paremmin kuin
Lipposen hallituksen aikana. Nyt, kun tämä nousevesi nostaa taloutta ja pääsemme vastaa-
maan hyvinvointilupaukseen, kun verotulot kasvavat ja työllisyys paranee, tämä on nimen-
omaan köyhän asiaa.

Puhemies Maria Lohela:  Vielä edustajat Jokinen ja Viitanen ja sitten ministerin puheen-
vuoro.

15.53 Kalle Jokinen kok (vastauspuheenvuoro): Kiitos, arvoisa puhemies! Tämä tuloero-
keskustelu on syytä vielä nostaa tässä esille ja käydä läpi. Kohtuulliset, maltilliset tuloerot,
jotka yhdistetään mahdollisuuksien tasa-arvoon, ovat yhteiskunnan toiminnalle välttämät-
30



Pöytäkirjan asiakohta PTK 98/2017 vp
tömiä. Liian suuret tuloerot eivät ole yhteiskunnalle hyväksi. Ne voivat rikkoa yhteiskun-
tarauhaa ja aiheuttaa eriarvoisuutta, ja sitä kehitystähän kukaan ei halua edistää. Mutta vie-
lä haluan tehdä selväksi sen, että tuloerot siinä kohtaa, kun ne kannustavat ihmistä ponnis-
telemaan eteenpäin, opiskelemaan, kehittämään itseään, hakeutumaan töihin ja saamaan
paremman tulotason, ovat hyvästä ja siinä pitää olla tuloero. Ei voi olla niin, että kotona ol-
len, yhteiskunnan tukien varassa, saa saman rahan kuin töissä ollen. Eli kyllä työnteon pi-
tää olla aina kannustavaa, ja sen pitää näkyä myös niissä tuloissa. Ja siinä kohtaa tuloero on
hyvä asia. [Ben Zyskowicz: Ovatko demarit eri mieltä?]

15.55 Pia Viitanen sd (vastauspuheenvuoro): Arvoisa puhemies! Arvoisa puhemies! Tä-
män keskustelun johtopäätös on se, että kokoomus haluaa edistää tuloeroja. Näin se vaan
on. Sille me emme voi mitään. Olen siitä pahoillani, mutta näin se on. Kokoomuksen mie-
lestä, ihan oikeasti, sitä Alepan kassaa kannustaa sitten hurjasti se, että miljoonaperintöjen
verotusta samaan aikaan kevennetään ja niin pois päin. Olen tästä hyvin pahoillani, mutta
näin se on.

Mutta, puhemies, tähän loppuun haluan vielä — koska uskon, että ministeri kommentoi
— nostaa esiin kysymyksen näistä eläkkeensaajista. Nimittäin muistan kyllä hyvin, kun
tuossa budjettiriihen lähestyessä keskustan ryhmäpuheenjohtaja Kaikkonenhan lupasi, että
tulee tehdä tällainen laajempikin ohjelma eläkeläisköyhyyden torjumiseksi. Pettymys oli
suuri: ohjelmaa ei näy, indeksit leikataan ja samaan aikaan verotuksen ongelmia ei korjata.
Kysyn myös tämän lupauksen perään. [Puhemies koputtaa] Missä oli Kaikkonen budjetti-
riihessä? [Ben Zyskowicz: Ja missä hän on nyt?]

Puhemies Maria Lohela:  Ministeri Orpolle jää 3 minuuttia tähän loppuun.

15.56 Valtiovarainministeri Petteri Orpo: Arvoisa puheenjohtaja! Ennen kuin siirryn
kiittelyvaiheeseen, totean, että kun edustaja Viitasta ja demareita kuuntelee, niin minä voi-
sin vastaavalla tavalla väittää, että te ilmeisesti haluatte kiristää paremmin tienaavilta ve-
roja tai leikata palkkoja niin paljon, että kaikilla olisi samat tulot. Sekö teidän tavoitteenne
on? Samalla logiikalla. Jos väärinymmärtämiseen lähdetään, niin tätähän te tarkoititte. Ha-
luatte siis kiristää veroja niin paljon, että kaikki saavat saman verran käteen. [Ben Zysko-
wicz: Ja nimenomaan yhtä vähän!]

Mutta hyvät edustajat! Kiitos tästä keskustelusta. Minä uskon, että tästä saadaan aikaan
hyvä verolakien käsittely eduskunnassa, tässä oli paljon hyviä näkökulmia. Voimallisesti
puolustan sitä hallituksen työn linjaa, joka meillä on veropolitiikassa. Kaikki tähtää siihen,
että työllisyys paranee ja talous kasvaa ja että ihmiset voivat elättää itseään ja lähimmäi-
siään työnteollaan tai sillä eläkkeellä, jonka ovat työnteollaan ansainneet. Sitä kautta, kun
mahdollisimman moni on töissä, meillä on varaa huolehtia meidän köyhistämme. Tämä on
yksinkertaista mutta niin kaunista veropolitiikkaa, kun tätä toteutetaan. Tämä veropolitiik-
ka ei merkittävällä tavalla lisää tuloeroja. Väitän, että se kaventaa niitä, koska yhä useampi
pääsee töihin, ja se näkyy sitten aikanaan tilastoissa, ne dynaamiset vaikutukset. Näin se
vain menee.

Muutamia kommentteja — tai ehkä vielä tuosta isosta kuvasta: verotuksen ennustetta-
vuus on aivan kaikki kaikessa, yrittämisen verotuksen näköala siitä, että se on ennustetta-
vaa, kilpailukykyisellä tasolla. Se, että meillä on nyt tällaista veropolitiikkaa myös yritys-
verotuksen suhteen ja omistamisen verotuksen suhteen, johti siihen, että Nordea siirsi pää-
31



Pöytäkirjan asiakohta PTK 98/2017 vp
konttoritoimintonsa Suomeen. Aivan erinomainen uutinen ja osoitus siitä, että Suomessa
tehdään järkevää, hyvää veropolitiikkaa. Ei ole kyse pelkästään osinkoverotuksesta tai yri-
tysverotuksesta, kyse on molemmista, sekä omistamisen että yrittämisen verotuksesta.
Suomessa riskiä ja riskin ottoa — työllistämiseen, investointeihin — verotetaan aivan liian
ankarasti, koska se työ on taas kerran se ykkösasia. Ei kateudella voi tehdä veropolitiikkaa.

Muutamia vastauksia vielä.
Eläkeläisten verotus suhteessa palkansaajien verotukseen ei juuri ole tämän hallituksen

päätöksillä muuttunut. Se yksi päätös, jonka me suuntasimme työtulovähennykseen — jol-
loin me halusimme tukea kaikkein pienituloisimpia ottamaan työtä vastaan, [Pia Viitasen
välihuuto] jotta he saisivat enemmän, jotta me voisimme huolehtia pienituloisista — se on
poikkeus. Muuten esimerkiksi tälle vuodelle eläkeläisten verotusta kevennettiin 137 mil-
joonalla eurolla. Me teemme todella hyvää veropolitiikkaa myöskin eläkeläisten osalta.
Sitä on turha miksikään muuksi vääntää.

Ja vielä: edustajat Juvonen ja Elomaa kysyivät aivan oleellista kysymystä sairaanhoita-
jista ja heidän ansiotasostaan. He ovat palkkansa ansainneet, enkä palkan tasoon sinänsä
puutu, siitä on omia esimerkkejä, mutta sanon sen, että me teemme sen, mikä on meidän
käsissämme. Laskemme näiden ihmisten — tavallisten palkansaajien, sairaanhoitajien, po-
liisien, lastentarhanopettajien, palomiesten — verotusta, jotta heille jää enemmän käteen
[Krista Kiurun välihuuto] siitä kohtuullisen pienestä palkasta sen työn arvokkuuteen näh-
den. Se on meidän käsissämme. Sitä me teemme, ja sitä me jatkamme. [Ben Zyskowicz:
Hyvä!]

Puhemies Maria Lohela: Tähän keskusteluun palataan sitten myöhemmin.

Keskustelu ja asian käsittely keskeytettiin.
32


