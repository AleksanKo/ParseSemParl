















































DEMA46D.tmp.xml


Pöytäkirjan asiakohta PTK 174/2018 vp
Pöytäkirjan asiakohta 

PTK 174/2018 vp

Täysistunto

Maanantai 11.3.2019 klo 12.03—15.06

3. Hallituksen esitys eduskunnalle laeiksi vieraslajeista aiheutuvien riskien hallinnasta an-
netun lain 8 ja 16 §:n ja metsästyslain muuttamisesta

Hallituksen esitys HE 286/2018 vp
Valiokunnan mietintö MmVM 28/2018 vp

Ensimmäinen käsittely

Puhemies Paula Risikko: Ensimmäiseen käsittelyyn esitellään päiväjärjestyksen 3. asia.
Käsittelyn pohjana on maa- ja metsätalousvaliokunnan mietintö MmVM 28/2018 vp. Nyt
päätetään lakiehdotusten sisällöstä.

Keskustelu

12.04 Mats Nylund r: Arvoisa rouva puhemies! Olen ollut 12 vuotta maa- ja metsätalous-
valiokunnan jäsen. Olen harvoin jättänyt vastalauseen huolimatta siitä, olenko ollut halli-
tuspuolueen jäsen vai oppositiossa. Vastalauseeni ovat yleensä koskeneet kaloja ja kala-
kiintiöitä. Minulla on näinä 12 vuotena ollut loistava yhteistyö ministeri Lepän kanssa.
Olen oppinut luottamaan hänen kannanottoihinsa ja hänen osaamiseensa. Näin teen myös
nyt.

Kuten hallituksen esityksestä tulee ilmi, Suomi varautuu kultasakaalin maahantuloon
säätämällä sen metsästettäväksi riistaeläimeksi ennen kuin laji on levittäytynyt tänne. [Hä-
linää — Puhemies koputtaa] Tämä on äärimmäisen tärkeä tavoite. Sakaali on erittäin li-
sääntymiskykyinen petoeläin, joka tänne levittäytyessään voi kurittaa erityisesti Suomessa
pesivää linnustoa. Sakaalia ei vielä esiinny Suomen luonnossa, mutta meidän on varaudut-
tava lajin tänne levittäytymiseen mahdollistamalla sen metsästäminen riistalajina, nimen-
omaan riistalajina. 

Sakaalin jättäminen vieraslajiksi ei ole varteenotettava vaihtoehto, koska itse Suomeen
esimerkiksi idästä levittäytyvästä kultasakaalista muodostuisi tulokaslaji, ei vieraslaji. Täl-
löin vieraslajilainsäädäntöä ei sovelleta kultasakaaliin. Kultasakaali on myös EU:n luonto-
direktiivin liitteen V mukainen laji, jonka suotuisaa suojelutasoa ei saa vaarantaa. Meidän
on varmistettava, että lainsäädäntömme noudattaa direktiivin vaatimuksia. Koska kultasa-
kaaliin ei ole mahdollista soveltaa vieraslajilainsäädäntöä, jos se tulee tänne luontaisesti,
niin laji tulisi lisätä metsästettäviin riistaeläimiin. Tämä mahdollistaa sakaalin kannansää-
telyn luontodirektiivin mukaisesti tarvittaessa metsästämällä. Jos kultasakaali jätetään vie-
raslajiksi ja se levittäytyisi tänne luontaisesti eikä sitä olisi säädetty riistalajiksi, johtaisi se
lajin rauhoittamiseen luonnonsuojelulain nojalla. Tällöin kultasakaalin poistamiseen tar-
vittaisiin poikkeuslupa ja vaarana olisi, että kultasakaalikanta ehtisi levittäytyä ja vakiin-
tua luontoomme ennen kuin voisimme lähteä rajoittamaan kantaa.
 Tarkistettu
4.0



Pöytäkirjan asiakohta PTK 174/2018 vp
Pelkään pahoin, että valiokunnan enemmistön ehdotus johtaa siihen, että saamme maa-
han uuden valkoposkihanhen, jota kansalaiset kammoksuvat mutta jota ympäristöhallinto
ja luonnonsuojelujärjestöt suojelevat. Pelkään pahoin, että saamme maahamme uuden me-
rimetson. Esimerkiksi Ahvenanmaalla riistahallinto antaa poikkeusluvan merimetson met-
sästyksessä, ja siellä se ei ole ongelma ollenkaan — rannikolla on, kun ympäristöhallinto
säästää Suomessa merimetsoa. Tämä osoittaa, että ongelmallisten lajien säätäminen riista-
hallinnon alle on oikea tapa hallita niistä aiheutuvia ongelmia tai riskejä. 

Toivon, että sinisten ehdotus — joka nyt on valiokunnan enemmistön kanta — poistaa
kultasakaali metsästyslakiin lisättävien riistalajien listalta ei osoittaudu sinisilmäiseksi
päätökseksi. Toivon myös, ettei tämä päätös aiheuta ongelmia sen sijaan, että se poistaisi
niitä. — Kiitos.

12.08 Hanna Halmeenpää vihr: Arvoisa rouva puhemies! Yhdyn tuohon edustaja Ny-
lundin näkemykseen, mitä kultasakaaliin tulee. Siitä hieman myöhemmin lisää.

Tämä hallituksen esitys laeiksi vieraslajeista aiheutuvien riskien hallinnasta annetun
lain 8 ja 16 §:n ja metsästyslain muuttamisesta pyrkii siis tehostamaan keinoja, joilla hai-
tallisiksi määriteltyjen sekä muiden vieraslajilintujen ja -nisäkkäiden leviämistä voidaan
estää. Tavoitteena on myös parantaa vieraslajiriskien hallintaa luonnon monimuotoisuu-
den turvaamiseksi, ja nämä molemmat tavoitteet ovat erittäin kannatettavia ja tarpeellisia.

Tässä haitallisten vieraslajien kantojen sääntelyssä ja leviämisen estämisessä on huomi-
oitava tehokkuus ja turvallisuus mutta myös eläinsuojelun vaatimukset ja eettinen kestä-
vyys. Näiltä osin hallituksen lakiesitys ei vaatimuksia aivan riittävällä tavalla ota huo-
mioon. Nimittäin muun muassa Suomen riistakeskus totesi asiantuntijalausunnossaan, että
koska monet vieraslajieläimet ovat taustaltaan riistalajeja tai merkittäviä riistasaalislajeja
taikka vaikuttavat riistalajien kantoihin, myös niiden torjunnassa ja hallinnassa tarvitaan
metsästykseen liittyvää asiantuntemusta, mikä on aivan oikein. Riistakeskus totesi myös,
että haitallisten vieraslajien torjunnassa saattaa olla tarpeen käyttää tehokkaitakin keinoja,
mutta osa mahdollisesti tarpeellisista erityiskeinoista soveltuu paremmin tapauskohtai-
seen torjuntaan ammattimaisesti toteutettuna. Mikäli supikoiran, minkin, piisamin, pesu-
karhun ja rämemajavan tappamiseen ei enää tarvittaisi metsästyskortin suorittamista, ei
voitaisi kontrolloida sitä, että näitä eläimiä tappava ja pyydystävä henkilö ensinnäkin tun-
nistaa kyseiset eläinlajit oikein — ei sekoita niitä muihin lajeihin — sekä tuntee metsästys-
lain ja eläinsuojelulain vaatimukset, kuten metsästyskorttia suoritettaessa edellytetään.

Arvoisa puhemies! Myös Metsästäjäliitto on lakimuutoksen valmistelusta tiedottaes-
saan pitänyt tärkeänä, että myös jatkossa minkä tahansa riista- tai rauhoittamattoman eläi-
men lopettaa ammattitaitoinen henkilö, esimerkiksi metsästäjä. Valiokunnan asiantuntija-
kuulemisissa kuullut useat tahot sekä maa- ja metsätalousministeriö ovat todenneet pitä-
vänsä epätodennäköisenä, että haitallisten vieraslajien pyyntiin ja varsinkaan pyydettyjen
eläinten lopettamiseen osallistuisivat jatkossakaan muut kuin metsästäjät. Henkilön, joka
aikoo pyydystää tai tappaa rauhoittamattoman eläimen, onkin tunnettava metsästyslain ja
eläinsuojelulain vaatimukset. Lisäksi erehtyminen lajintunnistuksessa tai lainsäädännön
vaatimusten noudattamisessa on rangaistavaa. Tätä taustaa vasten on hieman vaikea perus-
tella sitä, miksi emme jatkossakin vaatisi näiden lajien pyytäjiltä ja lopettajilta metsästys-
kortin suorittamista.

Arvoisa puhemies! Eläinsuojelusäännösten noudattamisen osalta maa- ja metsätalous-
ministeriö valiokunnalle antamassaan vastineessa totesi harkittavan vieraslajilain nojalla
2



Pöytäkirjan asiakohta PTK 174/2018 vp
annettavaa valtioneuvoston asetusta valmisteltaessa, että saman vuoden poikasten kanssa
liikkuva emä säädettäisiin rauhoitetuksi, kuten nykyisinkin, ja että asetuksella säädettäi-
siin myös piisamin pesärauhoituksesta, kuten nykyisessä lainsäädännössä. Samalla tulisi
ministeriön mukaan säätää selvästi se, että ilman poikasia kulkevaan eläimeen kohdistet-
tuna esimerkiksi minkin pyynnissä tai supikoiran pyynnissä voitaisiin lähtökohtaisesti tätä
pyyntiä harjoittaa emärauhoitusta rikkomattakin. Ei ole oikein eettisesti kestävää ajatella,
että jättäisimme välittämättä jatkossa siitä, jos pyydystettävällä eläimellä on poikaset pe-
sässään, ja jätettäisiin sinne nääntymään ja kuolemaan. Nykyisen lainsäädännön mukaan
tämä on huomioitu, ja mielestäni niin tulisi olla jatkossakin.

Sitten, arvoisa puhemies, mitä tulee tuohon kultasakaaliin, on todella poikkeuksellista,
että valiokunnassa oppositioedustajat ainoina tämän lakiesityksen kohdan osalta jäivät tu-
kemaan hallituksen omaa esitystä. Me kaikki pidämme tavoitteena sitä, että kultasakaali,
joka on eteläeurooppalainen laji eikä tällä hetkellä vielä esiinny Suomessa, ei tänne leviäi-
sikään. Se tulee olemaan haitallinen meidän omalle luontaiselle lajistollemme, erityisesti
pesimälinnustolle. Keinot tuon kultasakaalin leviämisen rajoittamiseksi ovat kuitenkin ra-
jalliset ottaen huomioon voimassa olevan EU-lainsäädännön, jota emme voi rikkoa. Sen
vuoksi, arvoisa puhemies, tuen edustaja Nylundin tavoin sitä, että tuo hallituksen lakiesi-
tykseen sisältyvä toinen lakiehdotus hyväksyttäisiin hallituksen esityksen mukaisena
muuttamatta sieltä ainuttakaan pykälää, niin että kultasakaali todella siirtyy metsästyslain
riistalajeihin, jotta edes jotenkin voidaan yrittää rajoittaa kultasakaalin leviämistä Suo-
meen.

Arvoisa puhemies! Tulen esittämään vastalauseen lausumaehdotuksissani myös, että
vieraslajilain nojalla annettavassa valtioneuvoston asetuksessa säädetään metsästyslain
riistaeläimistä poistettavien pesukarhun, rämemajavan, supikoiran ja minkin saman vuo-
den poikasten kanssa liikkuvan emän rauhoituksesta sekä piisamin pesärauhoituksesta ny-
kyisen lainsäädännön tapaan ja että näiden lajien pyynnin tulee jatkossakin olla mahdollis-
ta vain voimassa olevan metsästyskortin haltijalle.

12.15 Timo Heinonen kok: Arvoisa rouva puhemies! Omalla kotiseutualueellani supi-
koira aiheuttaa isoa haittaa ja on levinnyt varsin nopeasti. Se vie myös meidän metsästäjil-
tä paljon aikaa pitää tuota lajia kurissa ja toisaalta antaa tilaa esimerkiksi linnustolle pesi-
märauhan näkökulmasta, ja pidän myönteisenä sitä, että supikoiran metsästystä nyt helpo-
tetaan. Se on poikkeuksellisen haitallinen vieraslaji, ja tässä lainsäädännössä kaiken kaik-
kiaan vieraslajien aiheuttamien riskien hallintaa halutaan parantaa. Ihan tarkkaa tietoa ei
edes ole siitä, paljonko supikoiria Suomessa on, mutta niitä metsästetään vuositasolla rei-
lusti yli 100 000, arvioiden mukaan jopa 170 000, ja siitä huolimatta laji, jonka kannat itse
asiassa vaihtelevat aika paljon vuositasoisestikin, on vahvistunut. Pidän hyvänä sitä, että
nyt annetaan mahdollisuus supikoiran poistamiseen luonnosta entistä tehokkaammin. Se
on parasta luonnonsuojelua myös niille lajeille, jotka tänne meidän suomalaiseen luontoon
kuuluvat. 

Minun mielestäni on ihan myönteistä myös se, että tässä esitetään metsästyslakia muu-
tettavaksi siten, että lakia ei enää sovellettaisi pesukarhuun, piisamiin, rämemajavaan eikä
supikoiraan, jotka on siis Euroopan unionin lainsäädännössä määritelty haitallisiksi vieras-
lajeiksi. Metsästyslakia ei sovellettaisi enää myöskään minkkiin, joka on määritelty kan-
sallisesti merkittäväksi haitalliseksi vieraslajiksi. Näissä täytyy antaa meidän vastuullisille
metsästäjille paremmat keinot ja edellytykset pitää haitallisia vieraslajeja kurissa, ja näen
3



Pöytäkirjan asiakohta PTK 174/2018 vp
sen erittäin arvokkaana. Sama itse asiassa koskee kyllä kultasakaalia, joka on tänne levit-
täytymässä ja tulee olemaan meidän linnustollemme erittäin haitallinen tulokas, jos se tän-
ne pääsee. Pidän myönteisenä sitä, että myös näiden kohdalla pystyttäisiin tätä kantaa suit-
simaan ja sen levittäytymistä Suomeen itse asiassa estämään.

12.17 Juho Eerola ps: Arvoisa rouva puhemies! Erittäin harvinainen tilanne, että tässä
tuntuu, että olen samaa mieltä sekä RKP:n että vihreitten kanssa. Näin ei kovin useasti ole
käynyt. Tuntuu järkevältä tämä, että kultasakaalia tulevaisuudessa pidettäisiin siis nimen-
omaan metsästettävänä lajina eikä pelkästään vieraslajina eli se pistettäisiin nimenomaan
riistahallinnon alle, niin kuin Riistakeskus on lausunut. 

Kyseessä on tosiaan Suomeen levittäytymässä oleva laji, tämä kultasakaali, niin kuin ai-
kanaan ovat levittäytyneet minkki ja supikoira, jotka ovat erittäin vahingollisia eläimiä. En
itse ole tämän kyseisen valiokunnan jäsen eikä sillä tavalla ole substanssia, mutta kuiten-
kin olen vuodesta 90, 15-vuotiaasta saakka, ollut metsästäjän tutkinnon suorittanut ja aina
riistahoitomaksun maksanut eli käsitän tämän kultasakaaliongelman, mikä on. Kyllä olen
sitä mieltä, että tällaisilta haitallisilta vieraslajeilta pitäisi laittaa rajat kiinni ja metsästäjät,
metsästyskortilliset metsästäjät nimenomaan, olisivat oikea taho tätä toteuttamaan. 

Mutta sen verran, kun olen vähän epävarma tämän asian suhteen, mitä Nylund esitti täs-
sä: Ei kai tässä nyt ole niin, että jos kultasakaali luokiteltaisiin metsästettäväksi lajiksi, niin
muistanko oikein, että on kuitenkin EU-pykäliä, että pitäisi antaa muodostua tietty kanta
kultasakaalista tänne maahan, jotta se voitaisiin luokitella tämmöiseksi metsästettäväksi
lajiksi ja mentäisiin sitten tällä lailla, kuten Nylund esitti? Jos näin on, niin sitten en mis-
sään tapauksessa voi kannattaa tätä Nylundin muuten erittäin hyvältä kuulostavaa esitystä,
koska en millään halua, että tänne muodostuu joku kanta täysin hyödyttömästä vieraslajis-
ta. [Reijo Hongisto: Näin on!]

12.19 Tytti Tuppurainen sd: Arvoisa rouva puhemies! Tämä vaalien läheisyys tuntui
ulottuvan tämän lakiesityksen osalta myös yleensä varsin vakaaseen maa- ja metsätalous-
valiokuntaan, kun tätä vieraslajiesitystä käsiteltiin. Se on sanottava heti alkuun, että suo-
malainen metsästyskulttuuri on erittäin, erittäin vastuullista ja pyrkii vastuulliseen kannan-
hoitoon. Mutta kun tästä vieraslajiesityksestä puhuttiin, niin täytyy sanoa, että juurikin tä-
män kultasakaalin käsittely meni jossain määrin aivan liian pitkälle. Me saimme aivan pe-
rusteellisen selvityksen maa- ja metsätalousministeriöstä, että vain sillä, että kultasakaali
säädetään metsästyslain piiriin, kantaa voidaan jatkossa ryhtyä harventamaan. Kultasakaa-
li leviää Suomeen luontaisesti, ja jos me nyt säädämme sen vieraslajien piiriin, niin sen
poistaminen ei tule olemaan mahdollista. Tämä oli aivan yksiselitteistä niitten asiantunti-
jakuulemisten perusteella, ja tältä osin edustaja Nylundin esitys on aivan oikea, ja me so-
siaalidemokraatit tuemme sitä.

Sitten, puhemies, on sanottava, että myös luonnonvaraisten eläinten kohdalla kärsimyk-
sen vähentäminen on aivan oleellista. Ja tässä haluan viitata niihin eläinsuojeluyhdistysten
ja -järjestöjen näkemykseen, että tältä osin esitys ei ehkä vielä ole aivan valmis. Viittaan
erityisesti pesärauhoitukseen niitten lajien kohdalta, jotka nyt siirretään metsästyslain riis-
taeläimistä vieraslajien piiriin, siis pesukarhun, piisamin, rämemajavan, supikoiran ja min-
kin. Kun poikaset liikkuvat emän kanssa, niin puhutaan sen kaltaisesta ajasta, jolloin tulisi
rauhoittaa nämä eläimet. Sen tähden kannatan tätä edustaja Halmeenpään tekemää esitystä
4



Pöytäkirjan asiakohta PTK 174/2018 vp
siitä, että valtioneuvoston asetuksella jatkossakin säädettäisiin pesärauhoituksesta nykyi-
seen tapaan näiden lajien kohdalla.

12.21 Pia Viitanen sd: Niin, arvoisa rouva puhemies! Itse en ole jäsenenä maa- ja metsä-
talousvaliokunnassa enkä ole tähän sisäiseen käsittelyyn osallistunut, mutta kuuntelin nyt
tätä keskustelua ja hieman katselin taustojakin siitä, ja kyllä olen sitä mieltä, että ehdotto-
masti esimerkiksi nämä edustaja Halmeenpään esittämät ponnet ovat kannatettavia ja tar-
peen. Minusta edustaja Tuppurainen tuossa äskeisessä hyvässä ja perustellussa puheen-
vuorossaan nosti esiin sen tärkeän periaatteen, että myös luonnonvaraisten eläinten kohdal-
la on tärkeää, että voimme minimoida kärsimykset. Minusta se kuuluu ihan sivistyneisiin
periaatteisiin, ja varmasti huomionarvoista, arvoisat edustajat, on myös se, että esimerkik-
si Metsästäjäliitto, niin kuin täällä todettiin, omassa lausunnossaan korostaa sitä, että ei ole
eettistä tappaa esimerkiksi naarasta, jolla on pennut. Minusta se on itsestäänselvää ja täl-
lainen hyvä periaate, ja siksi mielestäni on tärkeää, että kunnioitamme edelleen tätä pesä-
rauhoitusta nykyiseen tapaan. Näillä sanoilla haluan todeta, että myös omalta osaltani kyl-
lä yhdyn näihin edustaja Halmeenpään esittämiin lausumiin, ja mielestäni olisi hyvä ja eet-
tistä, että koko sali niin tekisi.

12.23 Jaana Pelkonen kok: Arvoisa rouva puhemies! Minäkään en kuulu maa- ja metsä-
talousvaliokuntaan enkä ole valitettavasti päässyt kuulemaan asiantuntijakuulemisia ja
osallistumaan tähän lainsäädännön laatimiseen, mutta sen tiedän, että useasta suunnasta on
kantautunut suurtakin huolta liittyen lakimuutoksen pyyntimenetelmiin ja -keinoihin. Hä-
täisesti tulkittu lakimuutos saattaisi aiheuttaa hämmennystä, ja näin ollen olisi epäselvää,
kuka saa metsästää ja mitä ja millä keinoin. Esimerkiksi EU:han ei ole määritellyt, miten
haitallisten vieraslajien kantaa hoidetaan.

Metsästäjillä on hallussaan lajituntemus, siitä ei varmasti ole epäilystä, mutta maallikko
ei sen sijaan osaan erottaa esimerkiksi euroopan- ja kanadanmajavaa toisistaan, joten ma-
javien pesät olisi vähintäänkin turvattava. Täällä on käytetty monia hyviä puheenvuoroja
liittyen pesintään ja pesintärauhaan, eli toivottavasti me myös tarkennamme tätä, saako
vieraslajeja metsästää pesimäaikaan. Emon tappamainen aiheuttaisi poikasille nälkään
nääntymisen ja näin ollen epäeettisen kuoleman.

12.24 Reijo Hongisto sin: Arvoisa puhemies! Minä olen metsästänyt yli 40 vuotta ja lä-
hes 30 vuotta valvonut muitten metsästystä poliisitoimen ohella. Metsästystä harrastetaan
ja harjoitetaan metsästyslain säännösten mukaan. Metsästyslaki, 1 luku 1 §: ”Tätä lakia so-
velletaan metsästykseen ja rauhoittamattomien eläinten pyydystämiseen ja tappamiseen
sekä riistanhoitoon.” Siinä on siis sana ”riistanhoitoon”. Sama laki, 3 §, Riistanhoidon
määritelmä: ”Riistanhoidolla tarkoitetaan toimintaa, jonka tarkoituksena on riistakantoja
säätelemällä, riistaeläinten elinolosuhteet turvaamalla tai niitä parantamalla taikka muulla
tavalla lisätä, säilyttää tai parantaa riistaeläinkantaa ja eri eläinkantojen välistä tasapai-
noa.”

Kuten metsästyslaissa varsin selkeästi sanottiin, on tavoitteena lisätä ja parantaa riista-
kantaa. Kun edustaja Eerola tuossa pohdiskeli sitä, että jos nyt siirrettäisiin tämä kultasa-
kaali metsästyslain piiriin, niin tarkoittaisiko tämä lakimuutos sitä, että tätä kultasakaali-
kantaa pitäisi lisätä, niin nimenomaan sitähän se tarkoittaa. Se sanotaan metsästyslaissa
varsin selvästi ja varsin suoraan. Jos kultasakaali siirrettäisiin metsästettävien lajien pii-
5



Pöytäkirjan asiakohta PTK 174/2018 vp
riin, ensimmäinen tehtävä on vastuullisilla metsästäjillä suojella kultasakaalikanta niin,
että se kestää metsästyksen, koska metsästyslaki määrittelee niin. Riistaa ei saa metsästää,
ennen kuin riistalajin kanta kestää metsästyksen. Vasta siinä vaiheessa, kun kultasakaali-
kanta on sillä tasolla, että se kestää verotuksen, se kestää metsästyksen, vasta siinä vaihees-
sa kultasakaalille annettaisiin yksittäisiä poistolupia ja sitä alettaisiin metsästämään niin
kuin mitä muuta riistakantaa tahansa. Mutta se nimenomaan vaatii jopa satojen eläimien
maassaolon, ennen kuin me voimme kantaa alkaa metsästämään. 

Tässä tapauksessa minun käsitykseni mukaan saadaan nostaa kädet pystyyn: jos kulta-
sakaali Suomeen pääsee pesiytymään ja se levittäytyy niin, että maassa on kanta, joka kes-
tää metsästyksen, niin me olemme hävinneet tämän pelin.

Tämä on erittäin kova uhka muulle riistalle, ja tämän takia olen tietysti kuunnellut va-
liokunnassa asiantuntijoita, mutta olen kuullut myös kymmenien eri metsästysasiantunti-
joitten soittoja ja sähköposteja ja saanut viestejä tuolta kentältä, muun muassa Virosta. Vi-
rossa tämä laji on haitallinen vieraslaji, ja virolaiset sanovat, että älkää missään nimessä
päästäkö tätä metsästettävien lajien piiriin, älkää päästäkö tätä metsästyslain piiriin, koska
he ovat hävinneet jo tämän pelin. Vain ja ainoastaan sillä, että se on haitallinen vieraslaji,
tämä eläin pystytään tavattaessa poistamaan. Ja tämän takia minä esitin valiokunnassa kul-
tasakaalin säilyttämistä haitallisena vieraslajina, ja toivon, että sitten kun salissa asiasta ää-
nestetään, tämä kanta myöskin tulee voittamaan. Kultasakaalia ei saa Suomeen päästää. Se
on minun tahtotilani.

12.27 Hanna Halmeenpää vihr (vastauspuheenvuoro): Arvoisa puhemies! Tuolla maa-
ja metsätalousvaliokunnassa ei ole esitetty ainuttakaan sellaista mielipidettä, että kultasa-
kaalin pitäisi antaa levitä Suomeen. Siitä on täysi ja yksiselitteinen yksimielisyys, että kul-
tasakaalia, joka on eteläeurooppalainen laji, kooltaan ketun ja suden välimaastossa oleva
petoeläin, ei Suomeen haluttaisi. Mutta esityksissämme on senkaltainen ero, että toisessa
esityksessä ei oteta huomioon eikä aiota noudattaa Euroopan unionin direktiivejä, jotka
ovat Suomea kansallisestikin sitovaa lainsäädäntöä. Toisessa esityksessä tuo voimassa ole-
va direktiivilainsäädäntö aiotaan huomioida, koska emme me sitä kiertääkään voi, emme
siitä pääse yli emmekä ympäri, emmekä tässä salissa voi ainuttakaan Euroopan unionin di-
rektiiviä muuttaa.

Siispä ministeriön virkamiehet ovat meille valiokunnassa virkavastuulla vakuuttaneet,
että ainoa keino yrittää rajoittaa kultasakaalin leviämistä luontoon on nimenomaan sen ni-
meäminen metsästyslain riistalajiksi, jolloin sen yksilöitä, jotka ovat luontaisen alueensa
ulkorajoilla, voidaan poistaa, kunnes se levittäytyy tänne enemmän, mitä emme voi sitten
lopulta millään keinolla estää. Mutta niin kauan kuin vain yksittäisiä kultasakaaleja Suo-
meen leviää, ainut keino poistaa ne tehokkaasti on nimetä kultasakaali riistalajiksi, jolloin
ne voidaan ampua.

12.28 Markku Eestilä kok (vastauspuheenvuoro): Arvoisa rouva puhemies! Tämä on
tyypillinen esimerkki siitä, mitä päätöksenteko kansallisesti tänä päivänä tarkoittaa. Tämä
koko sali näyttää olevan samaa mieltä asioista: kultasakaalia ei saa päästää Suomeen. Sit-
ten alkaakin riita. Me siis emme näköjään ole Suomen luontoa varten emmekä suomalaisia
metsästäjiä emmekä suomalaisia ihmisiä varten täällä, vaan me olemme hallintoa ja byro-
kratiaa varten täällä — eihän tätä riitaa muuten olisi. Näen itse samalla tavalla kuin edus-
taja Hongisto, että jos se pannaan metsästyslakiin riistaeläimeksi, silloin noudatetaan
6



Pöytäkirjan asiakohta PTK 174/2018 vp
3 §:ää eikä sitä voi metsästää, ellei kanta ole sopiva ja suotuisa, ja sitten alkaa kannanhoi-
dollinen suunnittelu ja kaikki. Kuten edustaja Hongisto sanoi, Virossa on menetelty toisin,
ja kun se on haitallinen vieraslaji, niin se on no-go tänne — ehdoton maahantulokielto. 

Minä en ymmärrä, miten voi saada näistä asioista riitaa. Kai Suomen nyt pitäisi pystyä
jostakin päättämään itse. Jos kultasakaali on kaikkein taitavin sakaali pyydystämään isom-
pia eläimiä porukalla ja samalla myös syö lintuja ja kaikkea, niin minkä ihmeen takia pitää
kannattaa sitä, että se pitäisi Suomeen saada?

12.30 Harry Wallin sd (vastauspuheenvuoro): Kuten edustaja Halmeenpää totesi, ei tääl-
lä kukaan halua kultasakaalia Suomeen. Nyt tämä on vain siitä kiinni, miten saadaan rajat
kiinni. Edustaja Hongisto totesi, että Virossa on tilanne menetetty ja älkää tehkö samaa vir-
hettä — mutta siellähän se on vieraslajiksi säädetty. Ei se ole siellä riistaeläin vaan vieras-
lajiksi säädetty, ja siellä tilanne on menetetty. 

Tässä ei mielestäni ole sellaista oikeaa ratkaisua, vaan kumpikin lainsäädäntömalli joh-
taa ehkä samaan tilanteeseen. Jos on vieraslaji ja se kävelee rajan yli, silloin sitä pitää ru-
veta luontodirektiivin liite V:n mukaan suojelemaan. Jos se sitten tulee taas riistaeläimek-
si, niin siellä 2 tai 3 § esittää, että sitä pitää suojella. En tiedä, mutta kun ministeri Leppä —
johonka uskon erittäin paljon ja olen myöskin vuodesta 99 asti ollut hänen kanssaan samas-
sa valiokunnassa — kertoi, että tämä on paras malli edetä, niin kyllä ihmettelen hallitus-
puolueiden kansanedustajia. Mutta samana päivänähän hallitus hajosikin ja ei ollut enää
väliä, puolustaako hallitusta.

12.31 Eero Reijonen kesk (vastauspuheenvuoro): Arvoisa rouva puhemies! Tässä ollaan
aika haasteellisessa tilanteessa. Itse olen metsästänyt myös tosi kauan — ja on ollut met-
sästäjänä edustaja Hongisto ja edustaja Eestilä ja ministeri Leppä ja edustaja Nylund — ja
tässä on vaikea tilanne sikäli, että olen aina luottanut ministeri Leppään ja niihin peruste-
luihin, miksi hallitus on tämän esityksen näin tänne tuonut.

Itse olen ollut toistakymmentä vuotta riistanhoitoyhdistyksen puheenjohtajana, ja näen
kuitenkin tärkeänä sen, että tämmöisen lakiin perustuvan metsästyksen pitää olla se lähtö-
kohta, ja silloin me voimme toimia lakien, säädösten ja luontoarvojen perusteella. Nyt täs-
sä on tullut erittäin paljon yhteydenottoja myös minulle tämän asian osalta, ja ainakin tuol-
la Metsästäjäliiton taholla on kanta semmoinen, että sen tulisi olla hallituksen esityksen
mukainen, ja varmaan tuo edustaja Nylundin avauspuheenvuoro oli sikäli perusteltu. Näyt-
tää siltä, että me pääsemme tästä jossakin vaiheessa äänestämään, niin että katsotaan nyt,
mikä se tilanne on sitten.

12.32 Hanna Halmeenpää vihr (vastauspuheenvuoro): Arvoisa rouva puhemies! Juuri
niin kuin edustaja Reijonen tässä totesi, tämä on myös Metsästäjäliiton kanta, ja tämä on
maa- ja metsätalousministeriön virkamiesten kanta, ja tämä on ministeri Lepän esittämä la-
kiesitys, että kultasakaali siirrettäisiin metsästyslain riistalajiksi, ja näin tulisi tehdä. Tässä
asiassa ei ole mitään kultasakaalinhäntää kainalossa. Vilpitön tavoite on, että kultasakaalin
Suomeen levittäytymistä estettäisiin mahdollisimman tehokkaasti.

Tulee ymmärtää se, että on eri asia, tuleeko kultasakaali Suomeen ihmisen tuomana, jon-
kun matkalaukussa karrikoidusti sanoen, vai käveleekö se rajan yli itse, kuten se hyvin to-
dennäköisesti tulee tuolta itärajalta Baltian maitten kautta ja Kaakkois-Suomen kautta tu-
lemaan. Kun se kävelee tänne itse, kultasakaali ei ole lain mukaan vieraslaji eikä sitä voi
7



Pöytäkirjan asiakohta PTK 174/2018 vp
sellaiseksi väittää, vaikka kuinka haluaisi. Se on silloin tänne luontaisesti levittyvä tulokas-
laji, eikä sitä voida vieraslajilain mukaisesti käsitellä. Se ei ole toimiva keino. 

Arvoisa puhemies! Täytyy todeta, että vaikka kultasakaali on luontodirektiivin liite V:n
laji, se voidaan säätää metsästyslain riistalajiksi, ja silloin sitä voidaan metsästämällä pois-
taa.

Puhemies Paula Risikko: Sitten taitaa mennä puhujalistalle.

12.33 Markku Eestilä kok: Arvoisa puhemies! Jos minä oikein tulkitsin, niin ihan sama,
tehdäänkö hallituksen esityksen mukaan vai tehdäänkö sitten tämän mietinnön eli hallitus-
puolueiden yhteisen kannan mukaan: lopputulema on sama, jos kuuntelee näitä puheita, ja
sen takia tämä on ristiriitainen juttu.

Minä lähden itse siitä, että Suomen pitäisi pystyä määrittelemään oma kanta kultasakaa-
liin. Koko sali tuntuu olevan sitä mieltä, että sitä ei saa tänne päästää, koska meillä on tääl-
lä paljon riistalajeja ja nämä ovat erittäin taitavia saalistamaan ja kovia lisääntymään. Kun
meillä on susiongelma, niin kohta on kultasakaaliongelma. Ja kun se on metsästyslaissa,
niin silloin, kuten edustaja Hongisto totesi, kantaa pitää 3 §:n mukaan hoitaa ja sen pitää
olla riittävä, ja silloin me olemme siinä samassa liemessä. Mutta pitäisi pystyä myös
EU:hun päin perustelemaan, että Suomi todella haluaa pitää tämän erilaisen riistapopulaa-
tion täällä ja metsästettävät linnut ja kaikki ja että tänne ei ole varaa enää ahmojen ja susien
ja monien muitten petojen lisäksi ottaa yhtä uutta saalistavaa petoa niin, että me saisimme
toisen ongelman tämän susiongelman lisäksi. Siitä tässä on kysymys.

Me kaikki valiokunnan jäsenet ymmärrämme, että tämä on vähän niin kuin tämmöinen
hallinnollinen tulkintakysymys. Mutta toivotaan, että olipa kumpi taho tahansa oikeassa,
niin lopputulema on se, että kultasakaalia ei tule Suomeen.

12.34 Harry Wallin sd: Nythän käsitellään paljon muutakin kuin tätä kultasakaalia. Puut-
tuisin tähän supikoiraan ja minkkiin.

Juuri tuli tieto siitä, että meidän lintulajeistamme aika moni on uhanalainen. Tuolla ran-
nikolla, missä minkki on aika yleinen, se on myöskin suuren vahingon aiheuttaja vesilin-
nustolle. Ja kun nyt edustaja Halmeenpää sanoo, että pesimäaikana ei saa ampua minkkiä
eikä supikoiraa, niin samanaikaisesti pesivät vesilinnut. Eli sinä aikana, kun vesilinnut pe-
sivät, ei saisi minkkiä metsästää. No, siitähän on seurauksena se, että linnut häviävät ja
minkit jäävät ja niitä on vielä enemmän kuin niitä oli alkuperäisesti.

Sama koskee supikoiraa. Sehän on levittäytynyt erittäin laajasti Keski-Suomeen ja
myöskin Länsi-Suomeen. Jos ajaa Kolmostietä Helsingistä Tampereelle, näkee yhdellä
matkalla useampia kuolleita supikoiria. Eli tämä on suuri ongelma vesilintujen osalta Kes-
ki-Suomessa ja Länsi-Suomessa.

Näin ollen, ja kun ne ovat vieraslajeja, ei mielestäni ole mitään tarvetta suojella niitä pe-
simäaikana, vaan voi metsästää niin kuin hallituksen esityksessä on.

12.36 Hanna Halmeenpää vihr: Arvoisa rouva puhemies! Olen edustaja Wallinin kans-
sa täysin samaa mieltä siitä, että supikoira ja minkki ovat erittäin haitallisia meidän pesi-
mälinnustollemme. Kuitenkin samaan aikaan olen sitä mieltä, että ei ole eläinsuojelullises-
ti hyväksyttävää eikä eettisesti oikein sallia pyytää niitä emiä, joilla on emäänsä seuraavat
poikaset.
8



Pöytäkirjan asiakohta PTK 174/2018 vp
Huomauttaisin edustaja Wallinille ja kaikille muillekin, että ei ole tarkoitus, että mink-
kiä ja supikoiraa ei saa pesimäaikana metsästää lainkaan, vaan tarkoitus on se, mitä minis-
teriö vastineessaankin esittää: että säädettäisiin saman vuoden poikasten kanssa liikkuval-
le emälle rauhoitus, kuten nykyisinkin — eli jos poikaset seuraavat emää, emä on rauhoi-
tettu, mutta jos ei poikasia näy, emää voidaan metsästää — ja säädettäisiin samaan tapaan
piisamin pesärauhoituksesta kuin nykyisinkin. Nykytilaan ei siis tulisi muutosta, ja minis-
teriö korostaa lisäksi, että pitäisi nykyistä selvemmin säätää, että minkin rautapyyntiä ja su-
pikoiran loukkupyyntiä voitaisiin lähtökohtaisesti harjoittaa emärauhoitusta rikkomatta.
Tämä on omakin tavoitteeni.

Arvoisa puhemies! Mitä tulee tuohon kultasakaaliin, joka herättää paljon keskustelua ja
kenties vähän tunteitakin siitä, voidaanko mennä säädösten mukaan vai pitäisikö mennä
säädösten vastaisesti, jotta haluttuun tavoitteeseen päästäisiin, täytyy todeta, että Suomen
luonnossa elävät nisäkäs- ja lintulajit kuuluvat pääsääntöisesti joko luonnonsuojelulain
vieraslajilain tai metsästyslain soveltamisalan piiriin. Kultasakaali, jota ei nykyisin esiin-
ny Suomessa, on nykyisin voimassa olevassa lainsäädännössä säädetty kansallisesti haital-
liseksi vieraslajiksi. Sen maahantuonti, kauppa ja luontoon laskeminen on kielletty, ja hyvä
näin. Luulisi siis, että käytännössä on olemassa keinot, joilla lajin tuleminen Suomeen ih-
misen toimesta voidaan estää ja luonnosta voidaan poistaa ne yksilöt, jotka sinne ihmisen
toimesta päätyvät. Näin onkin.

Kultasakaali levittäytyy pohjoisemmaksi, ja on oletettavaa, että melko lyhyessäkin ajas-
sa se Baltian maiden ja Venäjän kautta leviää luontaisesti Suomeen — siis kävelee tänne it-
se. Silloin se ei ole vieraslaji. Se muodostuu meillä tulokaslajiksi. Ministeriön valiokunnal-
le antaman vastineen mukaan ensimmäiset kultasakaalihavainnot Suomessa saataisiin to-
dennäköisesti yksittäisistä elämistä. Näiden havaintojen perusteella ei kyllä välttämättä
pystyttäisi selvittämään, ovatko nuo yksilöt luonnossa vieraslajilainsäädännössä tarkoite-
tun ihmisen toiminnan vuoksi — eli onko ihminen tuonut tai vapauttanut kyseiset kultasa-
kaaliyksilöt luontoon — vai ovatko lajin yksilöt levinneet tänne itse, luontaisesti. Ihmisen
tuomana kultasakaali on edelleen vieraslaji.

Itse, luontaisesti Suomeen levittäytyvä kultasakaali olisi siis tulokaslaji, ei vieraslaji.
Tulokaslajeihin ei voida soveltaa vieraslajilakia. Suomeen luontaisesti levittäytyvä kulta-
sakaali olisi automaattisesti — ei erillisellä päätöksellä vaan automaattisesti — myös luon-
nonsuojelulain tarkoittama rauhoitettu laji, kuten kaikki muutkin sellaiset Suomen luon-
nonvaraiset lajit, jotka eivät ole metsästyslain mukaisia rauhoittamattomia tai riistaeläinla-
jeja. Ja tässäpä se villakoiran ydin piileekin. Kultasakaali on siis säädettävä riistaeläinla-
jiksi, jotta siitä ei automaattisesti tule luonnonsuojelulain mukaisesti rauhoitettu laji.

Kultasakaali on myös luontodirektiivin liitteen V laji, siitä emme pääse yli eikä ympäri,
emme tämän salin päätöksillä. Kultasakaalia ei siksi voida säätää metsästyslain rauhoitta-
mattomaksi lajiksi. Luontodirektiiviä ei kuitenkaan sovelleta yksittäisiin harhaileviin yksi-
löihin luontaisen levinneisyysalueensa ulkorajoilla tai ulkopuolella. Metsästyslain mukai-
seksi riistalajiksi kultasakaali voidaan säätää. Ellei kultasakaalia nyt hallituksen esityksen
mukaisesti siirretä vieraslajilain tarkoittamasta vieraslajista metsästyslain mukaiseksi riis-
talajiksi, seuraa tilanne, jossa kultasakaalin Suomeen luontaisesti levittäytyvien yksilöiden
tappaminen on luonnonsuojelulain nojalla kielletty, kunnes laji säädetään riistalajiksi. Täl-
löinhän siis kultasakaali ehtisi levittäytyä ja vakiintua osaksi luontaista lajistoamme huo-
mattavasti nopeammin kuin tilanteessa, jossa se on säädetty riistalajiksi jo ennakolta, ku-
ten hallitus esittää.
9



Pöytäkirjan asiakohta PTK 174/2018 vp
Riistalajiksi säädettäessä kultasakaalin ensimmäisiä luontaisen levinneisyysalueensa ul-
korajoille Suomeen harhailevia yksilöitä voidaan poistaa metsästämällä ja näin rajoittaa
kannan nopeaa levittäytymistä. Kultasakaalin vaikutus saalistustavoiltaan tehokkaana pe-
toeläimenä olisi alkuperäiseen eläinlajistoomme todennäköisesti merkittävän negatiivi-
nen. Koska kultasakaalin Suomeen levittäytymistä ei kuitenkaan millään keinoilla eikä
myöskään luontodirektiivin voimassaolon vuoksi voida kokonaan estää, olisi nykyisen
luonnonvaraisen lajiston suojelemiseksi parasta, että kultasakaali säädettäisiin jo ennakol-
ta riistalajiksi hallituksen esityksen mukaisesti.

12.41 Mats Nylund r: Arvoisa rouva puhemies! Edustaja Halmeenpää sanoi jo melkein
kaiken, mutta yritän erittäin tiiviisti sanoa, mitä minulla on sanottavaa. 

Kaikki ovat sitä mieltä, että kultasakaali on maamme alkuperäiselle lajistolle erittäin va-
hingollisena lajina pidettävä poissa Suomesta mahdollisimman pitkään ja tehokkaasti.
Kaikki ovat sitä mieltä. Me tiedämme, että Virossa on jo lisääntyvä kultasakaalikanta, ja la-
jin tiedetään kykenevän liikkumaan pitkiäkin matkoja. Tästä seuraa — aivan kuten edus-
taja Halmeenpää sanoi — että jos ja kun kultasakaali levittäytyy itse luonnollisesti Suo-
meen esimerkiksi idästä, niin sitten se on tulokaslaji, ei enää vieraslaji, koska vieraslajila-
kia ei sovelleta kultasakaaliin tässä tapauksessa. No, jos metsästäjä siinä tilanteessa ampuu
kultasakaalin, on mahdollista, että hän tekee luonnonsuojelurikoksen. Eli jos nyt se sääde-
tään riistaeläimeksi, tietenkin metsästäjän oikeusturva paranee huomattavasti. Ja aivan ku-
ten edustaja Halmeenpää sanoi, komissio on linjannut, että vaikka kultasakaali kuuluu
EU:n luontodirektiivin liitteeseen V yhteisön tärkeänä lajina, on mahdollista poistaa eläi-
nyksilöt, jotka eivät ole lajin luontaisen levinneisyysalueen paikalla, eli se tarkoittaa, että
jos se säädetään riistalajiksi, me voimme poistaa sitä, vaikka se tulee tänne luontaisesti. 

Eli kaikessa lyhykäisyydessään: Maa- ja metsätalousministeriö, riistahallinto, Suomen
Metsästäjäliitto ja minä haluamme säätää kultasakaalin riistaeläimeksi. Ketkä haluavat
muuta? Edustaja Hongisto, maa- ja metsätalousvaliokunnan enemmistö, Suomen ympäris-
töministeriö, Suomen luonnonsuojeluliitto. Kysymys kuuluu: luotammeko me enemmän
riistahallintoon vai ympäristöhallintoon? Jos tämä laki säädetään nyt tässä muodossa kuin
maa- ja metsätalousvaliokunnan mietinnön mukaan se esitetään saliin, lopputulos on, että
se on ympäristöhallinnon alla heti, kun se levittäytyy luontaisesti Suomeen. — Kiitos.

12.45 Leena Meri ps: Arvoisa rouva puhemies! En ole tässä kyseisessä valiokunnassa,
mutta olen mielenkiinnolla kuunnellut näitä erilaisia perusteluja ja lukenut näitä vastalau-
seita ja oikeastaan vielä toivon puheenvuoroa myöhemmin edustajilta Nylund ja Halmeen-
pää siitä — teillä oli ymmärtääkseni vähän erityyppisiä vastalauseita — kumman taakse
nyt pitäisi ehkä mennä. Lueskelin näitä perusteluita. Lopputulema ja tahtotila kaikilla tun-
tuu olevan sama, että tämä riistaeläin sakaali ei leviäisi tänne Suomeen. Mutta kun katsoin
sitten tätä vastalausetta — esimerkiksi metsästyskorttivaatimuksen poistuminen viiden
nisäkäslajin osalta — niin Suomen Metsästäjäliitto on pitänyt tärkeänä, että ammattitaitoi-
set ihmiset tappavat eläimiä. Minä olen henkilökohtaisesti sitä mieltä, että meidän täytyy
tappaa, jos on joku häirikkösusi tai sitten leviää joku vahingollinen kanta, mutta haluan,
että sen suorittaa ihminen, joka tietää, minkä lajin hän tappaa, haluan, että sen tekee ihmi-
nen, joka osaa sen tehdä.

Arvostan edustaja Hongiston osaamista, mutta minua häiritsi tuommoinen, että ”tavat-
taessa poistamaan”, käytitte tällaista sanaa, ja ajattelin sitten siitä, että jos joku tavattaessa
10



Pöytäkirjan asiakohta PTK 174/2018 vp
poistaa jonkun lajin — miten hän sen sitten tekeekin — niin en ehkä välttämättä halua tie-
tää. Toivon aina, että kaikessa tappamisessa eläinten kohdalla se tehdään niin kivuttomasti
ja mahdollisimman nopeasti kuin se on mahdollista, ja jos henkilöllä ei ole minkäänlaista
koulutusta eikä osaamista, niin pikkuisen olen huolestunut. Lisäksi mietin aina sitä asen-
netta, että jos joku on niin sanottua vapaata riistaa, niin kyllä se niin sanotuissa katupuheis-
sa muuttuu vähän sellaiseksi, että lähdetäänkö pojat vetämään niskat poikki tältä ja tältä la-
jilta. Eli toivon, että se säilyy ihan aidosti inhimillisenä, koska en voi hyväksyä sitä, että
eläimiä kohdellaan siten. Täytyy aina muistaa, että ne tuntevat kipua ja tuskaa ihan samalla
lailla, niin että haluan olla sillä lailla inhimillinen, että jos joku pitää lopettaa, niin se teh-
dään sitten ammattihenkilöiden toimesta ja asianmukaisesti. Ja missään tapauksessa en voi
koskaan puoltaa sellaista, että emä tapetaan ja pennut jätetään nälkään kuolemaan, eli sil-
loinhan pitäisi koko pesue lopettaa — kai sen nyt jokainen ymmärtää, ettei se voi olla mis-
sään tapauksessa inhimillistä.

Kun katselin täältä näitä lausuntoja, niin Riistakeskus ja Metsästäjäliitto olivat tosiaan
samoilla linjoilla vastalauseen kanssa. Itse luotan Metsästäjäliittoon. Isänikin metsästää ja
kertoilee minulle paljon ja veljenpoikanikin on alkanut nyt metsästämään ja ovat kovin in-
noissaan siitä, mutta ovat ammattitaitoisia ja osaavia, erottavat lajit ja huolehtivat talviruo-
kinnasta esimerkiksi hirvien ja peurojen osalta ja ovat eläinrakkaita ihmisiä, mutta halua-
vat kuitenkin pitää kannat kunnossa. Tässä lakiesityksessä pikkusen niiden kohdalla, jotka
suhtautuivat tähän näin, että tarvittaessa poistettava, tulee semmoinen tunne, että poikapo-
rukalla lähdetään illalla vetämään niskat poikki ja viis siitä, miltä se tuntuu. Siltä se nyt, an-
teeksi vain, kalskahti. Ja siksi haluaisin kuulla, jos tässä oli joitakin eroja, jotta osaisin kat-
soa, minkä vastalauseen taakse itse henkilökohtaisesti menisin, koska en ole valmis mihin-
kään ihan kylmään toimintaan, ja jos kerran lopputulos on kummallakin siinä mielessä sa-
ma, se, että kanta ei pääse leviämään. Minusta edustaja Halmeenpää kertoi hyvin selkeästi
sen, että jos ne määritellään riistaeläimiksi, niin niitä voi silloin metsästää. Mutta aina am-
mattitaitoisten ihmisten täytyy olla tekemässä silloin, kun mahdollisesti aiheutetaan kipua
ja kärsimystä eläville eläimille, eli en ole sallimassa villin lännen menoa.

12.49 Reijo Hongisto sin: Arvoisa puhemies! Edustaja Meri, tunnen ja ajattelen aivan sa-
malla tavalla kuin te puhuitte tuossa. Kummeksuitte sitä, kun käytin sanaa ”poistaa”. Täl-
lainen poistaa-termi on varsin vakiintunut ja yleinen silloin, kun puhutaan metsästäjien po-
liisille antamasta suurriistavirka-avusta. Nämä virka-avun antajat eivät suinkaan lähde tap-
pamaan kolarissa loukkaantunutta eläintä taikka taajamaan eksynyttä karhua, vaan lähde-
tään antamaan virka-apua, jonka seurauksena tämä eläin poistetaan taikka lopetetaan.
Tämä poistaa-termi on ihan normaali. Siihen ei sisälly kyllä mitään sellaista, että poikapo-
rukalla käydään vetämässä niskat nurin tai jotakin muuta. Haluan oikaista tältä osin, että
vastuulliset metsästäjät eivät käytä tällaista kieltä. Me haluamme eläimen kärsimykset lo-
pettaa mahdollisimman nopeasti ja tehokkaasti parhaimmin siihen sopivalla välineellä, ja
kenenkään etu ei ole pitää eläintä hengissä ja kiduttaa. Se ei ole terveitten ihmisten toimin-
taa.

Mutta, arvoisa puhemies, arvostamani edustaja Wallin käytti tuossa hyvän puheenvuo-
ron. Hän kantoi huolta esimerkiksi supikoiran ja minkin metsästyksestä pesintäaikana, ja
olen tasan tarkkaan edustaja Wallinin kanssa samaa mieltä, että silloin kun halutaan tällais-
ta haitallista kantaa poistaa, niin se pitää poistaa mahdollisimman tehokkaasti myöskin pe-
sintäaikana. No, edustaja Halmeenpää suhtautui asiaan, mikäli ymmärsin oikein, täysin
11



Pöytäkirjan asiakohta PTK 174/2018 vp
päinvastoin. Edustaja Halmeenpää kyseenalaisti tämän, onko oikein, että pesintäaikana
näitä eläimiä poistetaan, ja kun Halmeenpään puheenvuoroa kuuntelin, niin mietin, että jos
ja kun tämä kultasakaali siirretään metsästyslain piiriin, niin sitähän koskee sitten ihan sa-
malla tavalla pesintäsuoja, niin kuin minä edellisessä puheenvuorossani sanoin. Tuntuisi
erikoiselta, että kultasakaalin voi pesintäaikana poistaa mutta ei sitten minkkiä tai supi-
koiraa. Kyllä metsästyslaki koskee kaikkia eläimiä samalla tavalla.

Kuten olen sanonut, niin minä olen noudattanut ja vaatinut myöskin muilta metsästys-
lain noudattamista, ja metsästyslaissa varsin selvästi sanotaan, että riistaeläintä metsäste-
tään vasta sen jälkeen, kun sen riistaeläimen kanta kestää metsästyksen. Se pitää arvioida,
että se on metsästyksen kestävällä tasolla. Ja näin ollen kysyn teiltä, arvoisat henkilöt, jot-
ka haluatte, että kultasakaali siirretään metsästyslain piiriin, miten te tulkitsette tätä asiaa.
Mitä teidän mielestänne pitää tehdä siinä vaiheessa, kun metsästyslain perusteella kultasa-
kaali harvinaisena ja uhanalaisena rauhoitetaan, kultasakaaleja pannoitetaan, lähdetään ke-
räämään kultasakaalien dna-näytteet ja analysoidaan, missä kultasakaalit liikkuvat? Kuin-
ka paljon tähän menee rahaa ja muuta? Kuinka teidän mielestänne pitäisi tulkita asiat, nou-
datetaanko metsästyslakia vai jotain muuta lakia? — Kiitoksia.

12.52 Leena Meri ps (vastauspuheenvuoro): Arvoisa puhemies! Olen tyytyväinen tuossa
edustaja Hongiston puheenvuorossa siitä, että hän kertoi, että hänellä ei ole toiveita täm-
möisestä, että lähdetään iltaisin ja nirri pois. Mutta te puhuitte kuitenkin, että vastuulliset
metsästäjät eivät toimi niin ja näin ja noin. Tässähän ymmärtääkseni ei tarvita enää mitään
metsästyskorttia, ja juuri se kai tässä nyt minuakin häiritsee, että sitten voi kuka tahansa
tuolla lähteä vähän omilla tyyleillään niin sanotusti poistamaan. Ja tämä poistaminen siis
tarkoittaa tappamista, jos suomeksi sanotaan — ei tätä tarvitse sitten kaunistella, siitähän
nyt on kysymys.

12.53 Hanna Halmeenpää vihr (vastauspuheenvuoro): Arvoisa puhemies! En nyt voi
päätyä muuhun johtopäätökseen kuin siihen, että edustaja Hongistolla valitettavasti on
ehkä hieman tarkoitushakuinen tapa yrittää kertoa oppositioedustajien ajaneen kultasakaa-
lin suojelua valiokunnassa, kun me nimenomaan olemme ajaneet siellä sitä, että kultasa-
kaali säädetään metsästyslain riistalajiksi, jotta sitä voidaan tehokkaimmalla olemassa ole-
valla tavalla estää leviämästä Suomeen, ja se on ainut tavoite. On aika vaikea esittää kul-
tasakaalille suojelua, kun kultasakaalia Suomessa ei edes esiinny tällä hetkellä. Nyt ollaan
siinä vaiheessa, että pyritään keksimään keinot, joilla sen leviäminen Suomeen voitaisiin
estää, ja sen takia olemme tämän asian äärellä.

Edustaja Merelle vastaan myöhemmin, mitä näitten vastalauseitten erona on, mutta ai-
nakaan se ei ole ero, että me — sekä Nylund, jota tukivat demarit ja vasemmistoliitto, että
minä — esitämme tismalleen samalla tavalla tämän kohdalla, että kultasakaali metsästys-
lain riistalajiksi.

12.54 Reijo Hongisto sin (vastauspuheenvuoro): Arvoisa puhemies! Olen sanonut, että
meillä kaikilla on, niin kuin monista puheenvuoroista on kuultu, samanlainen tahtotila, ta-
voitetila. Tämä on vähän niin kuin suunnistuskilpailu: me kaikki tiedämme, missä on se
viimeinen rasti, kaikki haluavat löytää sen viimeisen rastin, mutta nyt on kysymys vain rei-
tin valinnasta, kierretäänkö suo oikealta vai mennäänkö vuoren yli vasemmalta. Reitin va-
linnasta on kysymys, ei tässä varmaankaan kenenkään tahtotilasta ole kyse, ja minä itse
12



Pöytäkirjan asiakohta PTK 174/2018 vp
edustan sitä kantaa, että kultasakaalin säilyttäminen vieraslajina on parempi reitinvalinta
kuin se, että se siirretään metsästyslain piiriin. Ei tässä mistään muusta ole kysymys.

12.55 Harry Wallin sd (vastauspuheenvuoro): Arvoisa puhemies! Tuntuu kyllä erikoisel-
ta tuo edustaja Meren puheenvuoro metsästäjätutkinnon merkityksestä. Se ei anna mitään
valmiuksia ampumiseen, ainoastaan lajintunnistamiseen ja kaliipereihin ja näin poispäin.
Minulla on ne kirjat tuolla työhuoneen hyllyllä, ja meinaan sen suorittaa nyt kun eduskun-
nasta jään pois. Ystäväni Ilkka Taipale suoritti metsästäjätutkinnon, eikä hän ole homman-
nut asetta. Minulla on ollut ase, vaikka ei ole ollut metsästäjätutkintoa. Se, että suoritat
metsästäjätutkinnon, ei takaa sitä, että saat ampuma-aseen, mutta se voi kyllä helpottaa sen
saamista. 

Eli kun minäkin nyt jään eläkkeelle ja asun Keski-Suomessa, niin hommaan supikoira-
loukun, johonka todennäköisesti aika äkkiä tulee supikoira. Tämä lainsäädäntö edellyttää,
että silloin menen sellaisen asiantuntevan metsästäjän tykö ja kerron, että tule lopettamaan
se supikoira. Ei siinä mitään ammuta siellä sun täällä eikä kuka tahansa voi tappaa. Myrkyt
ovat kiellettyjä, ja ampuma-aseen saa vain se, kuka saa poliisilta siihen luvan, eli se on hy-
vin perusteellista ja säädeltyä — ettei tule väärää kuvaa metsästäjätutkinnon merkitykses-
tä. Se vain antaa tunnistamismahdollisuuden.

12.56 Leena Meri ps (vastauspuheenvuoro): Arvoisa puhemies! Ei tämä minun ajatukse-
ni ole, vaan minä sitä täältä valiokunnan vastalauseesta katson, mitä metsästyskorttivaati-
muksen poistumisesta on Metsästäjäliitto todennut. Se on pitänyt tärkeänä, että se säilyy, ja
Metsästäjäliitto on lakimuutoksen valmistelusta tiedottaessaan pitänyt tärkeänä, että myös
jatkossa minkä tahansa riista- tai rauhoittamattoman eläimen lopettaa ammattitaitoinen
henkilö, esimerkiksi metsästäjä. Täältä minä näitä. Minä en ole itse mikään asiantuntija,
mutta nyt en enää tiedä, mitä mieltä te olette tästä itse asiasta. Täytyisikö sen olla henkilö,
joka tunnistaa eläimen ja joka osaa käyttää aseita, vai voiko se teistä olla kuka vain? Siitä
en nyt enää saanut selvää.

Puhemies Paula Risikko: Siellä on edustaja Halmeenpää ja edustaja Wallin, ja sitten
mennään puhujalistalle.

12.56 Hanna Halmeenpää vihr (vastauspuheenvuoro): Arvoisa puhemies! Siinähän,
mitä edustaja Hongisto totesi reitin valinnasta, meillä juuri onkin ero. Tavoite on sama: ra-
joittaa kultasakaalin leviämistä Suomeen. Minä kannatan sellaisen reitin valintaa, joka on
lainsäädännön mukainen, en lainsäädännön vastaista reitin valintaa.

12.57 Harry Wallin sd (vastauspuheenvuoro): Edustaja Meri, te totesitte, että mikä ta-
hansa poikaporukka voi illalla lähteä lopettamaan eläimiä. Näinhän mietintö tai lainsää-
däntö ei anna mahdollisuutta. Se on juuri niin kuin te luitte siinä, että mietinnön mukaan
sen eläimen voi lopettaa vain se, joka on ammattitaitoinen ihminen, eli todennäköisesti
metsästäjä. Mutta tämä tutkinto ei anna mitään valmiuksia siihen ampumiseen, mutta si-
nulla täytyy kuitenkin olla se. [Välihuutoja]

Puhemies Paula Risikko: Kyllä nyt mennään välillä tuonne puhujalistalle.
13



Pöytäkirjan asiakohta PTK 174/2018 vp
12.57 Markku Eestilä kok: Arvoisa puheenjohtaja! Tämän sote-haaksirikon jälkeen —
siellähän oli paljon asiantuntijoita, joihin nojattiin, ja nähtiin, miten siinä kävi — herättää
vähän ihmetystä, että tästäkin asiasta nousee näin iso keskustelu. Tekisi tietysti mieli lähet-
tää tämä perustuslakivaliokuntaan, ettei vaan loukata kultasakaalin oikeuksia, mutta ei tai-
da olla enää perustuslakivaliokuntaa. [Leena Meri: On se mahdollista! Meillä on huomen-
na kokous!] Ja kun täällä on vielä vedottu hallitukseen, niin ei minun mielestäni taida olla
hallitustakaan, eihän täällä ole hallituksen esitystäkään, kun ei ole hallitustakaan maassa
enää, mutta se on taas toinen juttu, ei mennä näihin pikkuisiin yksityiskohtiin. 

Minun mielestäni tämä hallinnollinen ja tulkinnallinen kysymys on ihan oikeasti tärkeä,
ja tässä salissa oikeastaan, jos tulkitaan tiukasti, ei ole oikein kukaan oikeassa. Tämä on ky-
symys, jonka sitten viranomaiset tulkitsevat ja kenties oikeuslaitos tulkitsee. Se tässä po-
liittisessa päätöksenteossa on ongelma, että eduskunnan pitäisi määritellä selvästi ja selvin
sanoin, mitä kansalainen voi tehdä ja mitä ei voi tehdä. Nyt jos eduskunta hyväksyy tämän,
minkä valiokunta on mietintöön kirjoittanut, niin täällä lukee: ”Haitalliset vieraslajit, ku-
ten kultasakaali, tulee poistaa luonnosta”. Tämän pitäisi olla selvää tekstiä, niin kuin pre-
sidentti Kekkonen aikanaan sanoi. Eli toistan vielä: ”Haitalliset vieraslajit, kuten kultasa-
kaali, tulee poistaa luonnosta.” Jos tämä on eduskunnan tahto, niin kai ihmisten pitää luot-
taa, että eduskunnan päätökset pitävät.

Puhemies Paula Risikko: Edustaja Halmeenpää, puhujalistalta. 

12.59 Hanna Halmeenpää vihr: Arvoisa puhemies! Minä haluan nyt yrittää tehdä sel-
väksi sen, miksi kultasakaalia ei voida noin vain tavattaessa poistaa, jos se säilytetään tääl-
lä vieraslajien listalla: siksi, että ei voida olla aina varmoja siitä, onko se EU:n vieraslajia-
setuksen mukaisesti määritelty vieraslaji vai onko se kävellyt tänne itse, jolloin se ei ole
vieraslaji. Siinäpä sitä ongelmaa tulkinnasta vasta tuleekin sekä viranomaisille että oikeus-
istuimille, mitenkä sitten todistetaan, mikä kultasakaali oli tänne jonkun takakontissaan
tuoma tai luontoon vapauttama ja mikä oli tänne itse kävellyt, kun joku metsästäjä kulta-
sakaalin ampuu. Minä ainakin haluaisin turvata sen, että metsästäjä voi poistaa kultasakaa-
lin tavatessaan turvallisesti, miettimättä sitä, tuleeko tästä rikossyyte. Silloin sen pitää olla
riistalaji. EU:n vieraslajiasetusta nimittäin sovelletaan kaikkiin haitallisiin vieraslajeihin,
joilla tarkoitetaan elävää yksilöä, joka tuodaan sen luontaisen levinneisyysalueen ulkopuo-
lelle. Vieraslajiasetusta ei sovelleta lajeihin, joiden luontainen levinneisyysalue muuttuu
muuten kuin ihmisen toiminnan seurauksena. Eli jos se kultasakaali tulee tänne itse, se ei
ole vieraslaji.

Minä en ainakaan halua, että kultasakaalia ampuvat metsästäjät joutuvat rikosvastuu-
seen siitä hyvästä teosta, että yrittävät kultasakaalin Suomeen levittäytymisen estää. Tässä
on juuri se ongelma. Me opposition edustajat haluamme lainsäädännön mukaista, metsäs-
täjien oikeusturvan turvaavaa lakiesitystä, joka on hallituksen silloisen esityksen mukai-
nen esitys. 

13.01 Mats Nylund r: Arvoisa rouva puhemies! Ensin edustaja Merelle: Minun vastalau-
seeni, jonka allekirjoittivat myös sosiaalidemokraatit, vasemmistoliitto ja kristillisdemo-
kraatit, menee yksi yhteen hallituksen alkuperäisen esityksen mukaan, eli siellä minä eh-
dotan pykälämuutoksia kolmeen pykälään 2. lakiesityksessä. Eli se on todella helppoa, ja
14



Pöytäkirjan asiakohta PTK 174/2018 vp
perustelut menevät samalla tavalla, ei muuta. Siellä on se ainoa ero, että edustaja Halmeen-
pää ehdottaa muuta.

Ja edustaja Hongistolle linjan valinnasta: Minusta seuranta, pannoitus, hakulaitteet ja
dna-tutkimukset koskevat nimenomaan niitä eläimiä, jotka ovat ympäristöhallinnon alla,
eivät riistaeläimiä. Ei anneta nyt väärää kuvaa tästä. — Kiitos.

13.02 Ritva Elomaa ps: Arvoisa puhemies! Edustaja Hongistolla on pitkä kokemus met-
sästyksestä ja riistanhoidosta. Arvostan sitä kovin ja tiedän, että hän on hyvin eläinrakas ja
eläimistä välittävä. Kun eläimiä metsästetään, eettisyys on ehdottoman tärkeää. Kun eläin
lopetetaan, on todella tärkeää, että se tehdään vastuullisesti.

Edustaja Halmeenpää ja edustaja Meri toivat hyvin tärkeän periaatteellisen asian esille:
jos eläimellä on pentuja, voidaanko emo tappaa ja jättää ne pennut kärsimään? Se on asia,
mikä nyt minua arveluttaa tässä tällä hetkellä. 

13.03 Eero Reijonen kesk: Arvoisa rouva puhemies! On tietysti hyvä, että tätä keskuste-
lua käydään ja ihan hyvässä hengessä. Minä uskon, että kaikilla täällä puheenvuoron käyt-
täneillä on kuitenkin tavoite, että kultasakaali ei tänne jalkaudu ja se pidetään rajojen ulko-
puolella. Se on se ykkösasia. Minusta kaikki puheenvuorot ovat siihen tähdänneet, ja se on
erinomainen, hieno lähtökohtatilanne.

Minä itse kyllä näen supikoirien ja monien muiden vieraslajien osalta niin, että kun met-
sästäjäseurathan järjestävät pienpetokilpailuja joka vuosi, niin on erittäin tärkeää, että met-
sästäjät tekevät sitä luonnonhoitotyötä, poistavat sinne kuulumattomia lajeja, jotka eivät
perinteisesti kuulu suomalaiseen luontoon. Se on tärkeä asia, ja toivottavasti se jatkuu kai-
kissa metsästysseuroissa. Ainakin meillä Pohjois-Karjalassa se on ollut hyvin suosittua —
uskon, että myös muissa maakunnissa.

Minä itse ajattelen niin — vielä soitin tuossa välillä muutaman puhelun — että tämä hal-
lituksen ja ministeri Lepän esitys antaisi kuitenkin meille enempi liikkumatilaa. En tiedä,
onko se näin vai ei, mutta tämä oli myöskin ministerin näkemys. Lähtökohtaisesti ministe-
riössä varmaan ajatellaan niin, että ne poistetaan heti tuossa rajan pinnassa, etteivät ne pää-
se tänne levittäytymään. Se kai lienee se lähtökohtatilanne, ja sen perusteella tätä on nyt sit-
ten lähdetty tämän muotoisesti hallituksen taholta esittämään.

Uskon kuitenkin, että kaikilla on hyvä tavoite, ja toivottavasti saadaan semmoinen rat-
kaisu, joka sen tavoitteen myös mahdollistaa.

13.04 Markku Eestilä kok: Arvoisa puhemies! Arvostamani pitkäaikainen parlamentaa-
rikko, edustaja Nylund täällä sanoi, että pannoitus ja seurantatoimenpiteet ja muut kohdis-
tuvat semmoisiin eläimiin, jotka ovat luonnonsuojelulain alaisia. Minä huomautan tälle sa-
lille, että susi on riistaeläin. Metsästyslain mukaan susi on riistaeläin, ja jos teistä joku on
Pohjois-Karjalassa, Itä-Suomessa tai muualla sitä mieltä, että sudesta on tullut riesa, niin
sitten kun tämä kultasakaali pannaan riistaeläimeksi, niin se on riesa potenssiin kaksi. Mut-
ta kaikilla on halunsa. Minä ymmärrän, että tähän sisältyy tulkintaongelmia, mutta pitäisi
nähdä se tosiasia — ja tätä valiokunta ei halua — että tästä tulee samanlainen ongelma kuin
sudesta. Mutta minä ymmärrän, että nyt on erilaisia tulkintoja, ja annan tämän jälkeen näit-
ten tulkintojen olla omassa rauhassaan.

Sanoisin tästä lopettamisesta, että ei pidä sotkea lopettamista, metsästyskorttia ja eläin-
suojelulakia. Eläinsuojelulaissa sanotaan selvästi, että jos on ilmeistä, että eläin kohtuutto-
15



Pöytäkirjan asiakohta PTK 174/2018 vp
masti kärsii ja on julmuutta jättää eläin henkiin, se pitää lopettaa tai se pitää lopetuttaa,
jompikumpi. Silloin ollaan oikealla tiellä, ja kuten edustaja Hongisto tämänkin virkamie-
henä aivan oikein oivalsi, sen tekee joko joku muu tai sitten sen tekee asianomainen itse,
mikäli osaa, mutta se pitää tehdä asiallisesti, se sanotaan laissa.

13.06 Hanna Halmeenpää vihr: Arvoisa rouva puhemies! Vastatakseni edustaja Merel-
le vielä selvästi, mitä eroa on edustaja Nylundin ja minun tekemäni vastalauseen välillä, sa-
non ensin, mitä yhteistä niissä on. Kuten edustaja Nylund jo totesi, molemmissa vastalau-
seissa esitetään, että metsästyslakia muutetaan siten, että sinne riistalajiksi nimetään kulta-
sakaali. Minun esityksessäni se kohta lukee, että ”eduskunta hyväksyy muuttamattomana
hallituksen esitykseen sisältyvän 2. lakiehdotuksen”, eli se on tismalleen sama esitys, jon-
ka edustaja Nylund on vastalauseessaan muotoillut pykälämuutoksiksi. Ne ovat yksi yh-
teen.

Se, mitä edustaja Nylundin vastalauseesssa ei ole, mutta omassani on, on se kohta, että
näillä vieraslajeista poistettavilla, suhteellisen kookkailla viidellä nisäkkäällä olisi nykyi-
sen lainsäädännön mukaankin edelleen jatkossa emärauhoitus niin, että saman vuoden poi-
kasten kanssa liikkuvat emät ja piisamin pesät olisivat rauhoitettuja kuten nykyisinkin —
korostaen kuitenkin sitä, että silloin jos poikasia ei perässä näy, näitä yksilöitä voidaan
metsästää. Mutta piisamia ei voitaisi edelleenkään pesältä ampua eikä näitä muita nisäk-
käitä ampua silloin, jos poikaset seuraavat niitä, mikä mielestäni on aika eettinen linjaus.
Esitän, että näin säädettäisiin valtioneuvoston asetuksessa.

Samaten esitän, että valtioneuvoston asetuksessa säädettäisiin, että kaikkien näiden
nisäkkäiden pyynti tulisi jatkossakin olla mahdollista vain voimassa olevan metsästyskor-
tin haltijalle juuri siitä syystä, jota Metsästäjäliittokin on korostanut, että eläinten pyynti ja
lopettaminen tapahtuisi mahdollisimman ammattitaitoisesti.

Edustaja Wallin, joka jo poistui tässä, totesi, että ei metsästyskortti juuri mihinkään val-
miuksia anna, vähän lajintuntemukseen vain. Minullakin on tuo sama kirja hyllyssäni,
vaikken ole metsästyskorttia suorittanut, mutta olen kyllä perehtynyt siihen, mitä metsäs-
tyskortin suorittaminen edellyttää. Se edellyttää tarkkaa metsästyslain tuntemusta, se edel-
lyttää metsästykseen liittyen eläinsuojelulain tuntemusta niiltä kohdin kuin tarve on. Se
edellyttää myös osin aselainsäädännön tuntemusta, ja se edellyttää melko tarkkaa lajintun-
temusta, joita näitä kaikkia edellytyksiä metsästäjätutkintoa suoritettaessa testataan, ja se
merkitys sillä metsästäjätutkinnolla mielestäni on.

Tämä hallituksen lakiesitys tuon metsästyskorttivaatimuksen poistumisen osalta on to-
dellakin muotoiltu sillä tavalla, että kuka tahansa voi pyydystää näitä eläimiä ilman mitään
kokemusta. Varmaan vastuullinen toimija toimii kuten edustaja Wallin kuvasi, että jos
vaikka loukuttaa supikoiran, niin pyytää sitten tuttua metsästäjää sen asianmukaisesti lo-
pettamaan, mutta ei tämä laki estä sitäkään, että kuka tahansa pyytää supikoiraa loukulle ja
lopettaa sitten, miten parhaiten taitaa, ja sen takia edellytän, että jatkossakin metsästyskort-
tivaatimus säilytettäisiin. Minusta se on arvon ja kunnian osoitus metsästäjille, ja pidän it-
sekin korkeassa kurssissa metsästäjien osaamista.

13.09 Peter Östman kd: Arvoisa rouva puhemies! Kun tätä asiaa käsiteltiin maa- ja met-
sätalousvaliokunnassa, minun oma näkemykseni oli, että kyllä valiokunnassa vallitsee aika
yhteinen tahtotila tavoitteista. Siinä on nyt sitten jätetty vastalauseita, ja itse olen mukana
tässä edustaja Nylundin tekemässä aloitteessa. Tässä on minun mielestäni ihan turha käy-
16



Pöytäkirjan asiakohta PTK 174/2018 vp
dä pitää kinastelua ja piikittelyä suuntaan tai toiseen, koska edelleen painotan sitä, että
meillä on yhteinen tavoite. Edustaja Nylundin tekemä vastalause sisältää sellaisia osioita,
joista olen ymmärtänyt, että ne myöskin Suomen Metsästäjäliitto allekirjoittaa. Kyllä minä
uskon, että tästä vielä hyvä tulee.

13.10 Reijo Hongisto sin: Arvoisa puhemies! Ihan lyhyenä kommenttina arvostamalleni
edustaja Nylundille, kun kerroitte tuossa, että susi ei olisi riistaeläin: Katson Suomen Met-
sästäjäliiton sivuilta, ja tässä on varsin selvästi suurpedot: ahma, ilves, karhu ja susi. Elik-
kä susi luokitellaan riistaeläimeksi niin kuin edustaja Eestilä tuossa sanoi, ja mehän kaikki
tiedämme sen, että tällä hetkellä suden dna:ta kerätään tuolta maastosta, analysoidaan sitä,
susia pannoitetaan, seurataan suden liikkeitä ja muuta. Kun susi on riistaeläin, näin teh-
dään, ja minä olen sitä mieltä, että jos kultasakaalista tulee riistaeläin, niin aivan samalla ta-
valla tämän riistaeläimen seurantaa aletaan tekemään: pannoitetaan ja kartoitetaan, kuinka
laaja kultasakaalikanta meillä on, missä kultasakaalia esiintyy ja kestääkö kultasakaalikan-
ta metsästyksen — kysymyksessä on riistaeläin. Halusin vain tämän edustajalle oikaista,
että ei tule väärää käsitystä, että olisin lausunut tässä vastoin parempaa tietoani.

13.11 Mats Nylund r (vastauspuheenvuoro): Arvoisa rouva puhemies! Kun on väärässä,
on pakko myöntää se. Edustaja Hongisto on oikeassa tässä tapauksessa. — Kiitos.

Yleiskeskustelu päättyi ja asian käsittely keskeytettiin.
17


	3
	12.04
	12.08
	12.15
	12.17
	12.19
	12.21
	12.23
	12.24
	12.27
	12.28
	12.30
	12.31
	12.32
	12.33
	12.34
	12.36
	12.41
	12.45
	12.49
	12.52
	12.53
	12.54
	12.55
	12.56
	12.56
	12.57
	12.57
	12.59
	13.01
	13.02
	13.03
	13.04
	13.06
	13.09
	13.10
	13.11


