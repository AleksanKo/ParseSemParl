















































DEMBC8B.tmp.xml


Pöytäkirjan asiakohta PTK 16/2017 vp
Pöytäkirjan asiakohta 

PTK 16/2017 vp

Täysistunto

Torstai 2.3.2017 klo 15.59—21.42

3. Eutanasia-aloite hyvän kuoleman puolesta
Kansalaisaloite KAA 2/2017 vp

Lähetekeskustelu

Puhemies Maria Lohela: Lähetekeskustelua varten esitellään päiväjärjestyksen 3. asia.
Puhemiesneuvosto ehdottaa, että asia lähetetään sosiaali- ja terveysvaliokuntaan.

Siirrymme nyt keskusteluun ja toimimme siten, että puhujalistalta käytetään seitsemän
puheenvuoroa, eli edustaja Järvisen puheenvuoron jälkeen mahdollistan sitten debatin, mi-
käli siihen sitten halua on. Ensimmäisenä edustaja Räsänen. — Olkaa hyvä.

Keskustelu

17.03 Päivi Räsänen kd: Arvoisa rouva puhemies! En kannata kansalaisaloitteen tavoi-
tetta eutanasialain säätämisestä, sillä oikea vastaus kuolevan potilaan kärsimyksiin on hyvä
saattohoito, johon keinot ja välineet ovat olemassa. Ihmishengen koskemattomuus on kes-
keinen arvo yhteiskunnassa ja terveydenhuollossa. Lisäksi eutanasia johtaisi vaaralliselle
kaltevalle pinnalle, jossa iäkkäiden, sairaiden ja vammaisten elämänhalun hiipumiseen
vastattaisiin kuolemalla, kun terveiden itsemurhia pyritään estämään.

Lääkärin etiikan perustana on ihmiselämän kunnioitus ja kärsimyksen lievittäminen, ja
näihin molempiin tulee tukeutua myös kuolevien potilaiden hoidossa. Tappava ruiske kuu-
luu eläinlääkärin keinovalikoimaan, ei ihmisen hoitoon. Lännen Median 7. helmikuuta jul-
kaistussa haastattelussa Karinakodin vastaava lääkäri Riitta Lahtonen kertoo seuraavasti:
"Meillä oli täällä kerran pariskunta, joka erään kyselyn yhteydessä ilmoitti kannattavansa
eutanasiaa. Rouva oli potilaana, ja mies istui hänen vierellään joka päivä. Loppuvaiheessa
rouvan oireet vaikeutuivat ja hänet sedatoitiin eli rauhoitettiin lääkkeillä uneen. Hän kuoli
rauhallisesti. Jälkeenpäin mies tuli puhumaan minulle ja kertoi, että juuri tätä he olivat tar-
koittaneet eutanasialla. Hän sanoi, ettei olisi halunnut, että vaimolle annetaan lopetuspiik-
ki kuin koiralle."

Myös kansalaismielipidetiedusteluihin osallistuvilla saattaa olla virheellisiä käsityksiä
eutanasiasta kuten tällä Karinakodin pariskunnalla. Eutanasia ei tarkoita tarpeettomien
hoitojen riisumista ja oireenmukaiseen hoitoon siirtymistä ja riittävää kipulääkitystä tai
palliatiivista sedaatiota, vaan se tarkoittaa Hollannin lainsäädännön mahdollistamaa toi-
menpidettä, jossa lääkäri oikeasti surmaa myrkkyruiskeella potilaansa. Ja mitä kauempana
ihminen on kuolevan potilaan hoidosta, sitä enemmän hän tutkitusti kannattaa eutanasiaa.
Lääkäriliiton tuoreen kyselyn mukaan kuolevia potilaita hoitavista lääkäreistä vain 17 pro-
senttia kannatti eutanasiaa.

Eutanasiaa perustellaan kahdella argumentilla: parantumattomasti sairaan potilaan kär-
simyksillä ja hänen itsemääräämisoikeudellaan. Terveydenhuollon etiikka ja saattohoidon
 Tarkistettu
4.2



Pöytäkirjan asiakohta PTK 16/2017 vp
keinovalikoima eivät puolla kumpaakaan perustelua. Saattohoito on kehittyneempää kuin
koskaan aiemmin ihmiskunnan historiassa. Vaikeatkin kivut voidaan hoitaa oireettomiksi.
Samat opioidit, joita käytetään vaikean kivun hoitoon, lievittävät tehokkaasti myös esimer-
kiksi hengenahdistusta. Ja jos muut keinot eivät riitä lievittämään oireita, potilas voidaan
nukuttaa palliatiiviseen sedaatioon esimerkiksi määräajaksi, yöksi tai pariksi päiväksi, ja
levättyään hän voi taas herätä. Sedaatio ei ole eutanasiaa. Tutkimusten mukaan sedatoitu-
jen elinaika ei poikkea ilman sedaatiota hoidettujen elinajasta.

Käsite "oikeus kuolla" on harhaanjohtava. Kansainväliset ihmisoikeussopimukset tun-
nustavat ihmisen oikeuden elämään, eivät oikeutta kuolemaan. Missään maailman maassa
potilaalle ei ole turvattu lakisääteistä oikeutta kuolla, ei Hollannissakaan. Siellä lääkärillä
on lain mukaan oikeus välttyä rangaistukselta, jos hän tiettyjen ehtojen vallitessa surmaa
potilaansa. Itsemääräämisoikeuden ydin on siinä, että potilaalla on oikeus kieltäytyä hoi-
dosta, mutta ei oikeutta päättää itse, mitä hoitoa hänelle annetaan. Miksi juuri eutanasia oli-
si tästä poikkeus?

Eutanasiaa edistetään luomalla uusia termejä tai käyttämällä todellisuuden häivyttämi-
seksi kiertoilmaisuja, kuten "kuolinapu", "avustettu kuolema" tai "arvokas kuolema". Kan-
salaisaloitteessa ehdotetaan laillista eutanasiaa "hyvän kuoleman puolesta". Mitä on hyvä
kuolema? Kun puhutaan hyvästä kuolemasta, tarkoitetaan itse asiassa elämää. Elämä en-
nen kuolemaa viimeisiä sekunteja myöten voi olla hyvää tai huonoa. Mutta itse kuolema on
raja, jota emme pysty arvottamaan.

Eutanasian puolustajat puhuvat usein oikeudesta kuolla arvokkaasti. Tämä toive on oi-
keutettu. Se on otettava vakavasti. Arvokkaalla kuolemalla tulisi kuitenkin tarkoittaa hy-
vää palliatiivista, eri oireita lievittävää hoitoa ja saattohoitoa. Ihmisen surmaaminen ei ole
arvokasta toimintaa.

Osallistuin tammikuussa lääketiedetapahtumaan, jossa sain rintaani tämän lääkärin teh-
tävää kuvaavan pinssin, jossa lukee "Elämän puolustaja". Mikäli ihmisellä ajateltaisiin ole-
van oikeus päättää omasta kuolemastaan toisen ihmisen tekemänä, se merkitsisi velvolli-
suutta toiselle suorittaa surmaaminen. Suomen Lääkäriliitto vastustaa eutanasian laillista-
mista, samoin Maailman lääkäriliitto. Perinteisessä Hippokrateen valassa sanotaan: "En
tule antamaan kenellekään kuolettavaa myrkkyä, jos minulta sellaista pyydetään, enkä mi-
tään neuvoa sen valmistamiseen." Ihmiselämän kunnioituksen periaatteen murtuminen oli-
si lääkärien kohdalla vakavaa. Jos elämän tuhoamisen periaate hyväksyttäisiin parantumat-
tomien sairauksien keinovalikoimaan, lääkäri voisi asenteellisesti alkaa suosia valintoja,
jotka eivät edistäkään potilaan elämää.

Itse asiassa kansalaisaloite, jota nyt käsittelemme, menee osittain pitemmälle kuin ny-
kyinen Hollannin laki esittäessään lääkärille velvollisuutta ohjata eutanasiaa pyytävä poti-
las toiselle lääkärille, mikäli hän ei vakaumuksensa mukaan hyväksy potilaan surmaamis-
ta. Hollannissa tästä on kyllä käyty keskustelua, mutta hollantilaiset lääkärit eivät tällaista
velvollisuutta halua. Hollannissa on myös luisuttu sille kaltevalle pinnalle, kuolinapuun
sellaisissa tilanteissa, joissa potilaan omasta tahdosta ei ole varmuutta. Näitä tapauksia var-
ten on luotu uusi käsite eutanasian rinnalle, "elämän lopettava hoito".

Ihmisellä on myös oikeus muuttaa näkemystään. Miten potilaan aiempaan eutanasiatoi-
veeseen tulee suhtautua, jos hän ei akuutissa tilanteessa enää kykene ilmaisemaan senhet-
kistä tahtoaan, esimerkiksi Alzheimer-potilas? Kun yli 80-vuotiaita hoitotestamentin laati-
neita suomalaisia haastateltiin, puolet heistä toivoikin elvytystä nykyisessä tilanteessa,
2



Pöytäkirjan asiakohta PTK 16/2017 vp
vastoin sitä aiempaa hoitotestamenttiaan. Elämänhalu on sairaudenkin tilassa ja kuoleman
lähestyessä usein paljon vahvempi kuin terveenä osaamme ajatella.

Eutanasia on myös erotettava sellaisesta oireiden hoidosta, jonka sivuvaikutuksena elä-
mä saattaa lyhentyä. Lääkärihän joutuu useissa tilanteissa punnitsemaan lääkkeiden tai
hoitotoimenpiteiden hyötyjä ja haittoja. Lääkehoidon tarkoituksena ei ole koskaan tappaa
potilasta, vaikka sen käyttöön saattaisi liittyä jopa kuolemaan johtavia sivuvaikutuksia.
Saattohoidossa käytettyihin vahvoihin huumaaviin kipulääkkeisiin, kuten morfiiniin, liit-
tyy väärinkäsityksiä. Oikein käytettynä palliatiivisessa hoidossa ne saattavat jopa pidentää
elinpäiviä, sillä krooninen kipu uuvuttaa potilaan. Eutanasialääkärit eivät käytä surmaami-
seen morfiinia, vaan lihaksia halvaannuttavia ja sydämen pysäyttäviä aineita, ja näitä ai-
neita taas ei käytetä lainkaan saattohoidossa.

Päätös eutanasiasta jäisi viime kädessä lääkärille, joka joutuisi arvioimaan potilaan ko-
keman kärsimyksen määrää. Millainen kärsimys arvioitaisiin riittäväksi, jotta päätös euta-
nasiasta laukeaisi? Hollannin tilastot osoittavatkin, että merkittävin syy eutanasian pyytä-
miseen ei ole kipu, vaan yksinäisyys ja pelko joutua riippuvaiseksi muiden avusta. Poti-
laan kuolemantoive saattaa sisältää kysymyksen: välittääkö kukaan minusta, olenko jo täy-
sin tarpeeton? Tällaiseen kyselyyn ei tule mielestäni vastata kuolinpiikillä, vaan inhimilli-
sellä välittämisellä ja tasokkaalla saattohoidolla.

Tämä kansalaisaloite ja eutanasiakeskustelu tekevät palvelun suomalaiselle yhteiskun-
nalle, jos ne johtavat entistä paremman saattohoidon kehittämiseen. Sen turvaamiseksi tar-
vitsisimme saattohoitolain, jota kannatti 70 prosenttia tuohon lääkärikyselyyn osallistu-
neista. Viime kyselytunnilla kysyin ministeri Rehulalta tästä saattohoitolaista. Hän ei sitä
silloin luvannut, ja sen vuoksi olen tehnyt lakialoitteen siitä ja toivon siihen runsaasti edus-
tajilta allekirjoituksia, jotta saisimme sen etenemään.

Arvoisa puhemies! Ihan lopuksi totean, että tämä kansalaisaloite koskettaa hyvin syväs-
ti perustuslain turvaamaa oikeutta elämään ja myös rikoslakia. Sen vuoksi esitän, että kan-
salaisaloite lähetetään sosiaali- ja terveysvaliokunnan lisäksi myös lausunnolle perustusla-
kivaliokuntaan ja lakivaliokuntaan.

17.14 Mika Niikko ps: Arvoisa rouva puhemies! Ihmishenki on Suomen kaltaisessa
maassa koskematon. Euroopan ihmisoikeussopimuskin toteaa heti 2 artiklassaan, että ke-
tään ei saa tappaa tahallisesti. Kunnioitamme elämää, emme tässä salissa uskalla keskus-
tella edes vakavan rikoksen tehneiden kuolemanrangaistuksesta. Nyt puhumme kuitenkin
kaikkein heikoimpien ihmisten eliminoimisesta. Tulisiko tappaminen laillistaa?

Esihistoriassa vanhoja ja sairaita on syösty alas rotkoihin, myrkytetty ja tukahdutettu,
jopa läskinpalaan. Kauan sitten oli myös normaalia, että lääkärit saattoivat tappaa potilaan.
Tämä kuitenkin muuttui. Hippokrateen ajoista lähtien lääkärit ovat kieltäytyneet pyövelin
roolista. Ristiriita parantamisen ja surmaamisen välillä ymmärrettiin. Lääkärit keskittyivät
ainoastaan hoitamaan ja parantamaan parhaan kykynsä mukaan. Tämä on mahdollistanut
modernin lääketieteen kehityksen. Suomalaisista lääkäreistä 85 prosenttia sanoo, että he
eivät surmaisi potilasta edes, jos eutanasia sallittaisiin. En pidä pahana, että lääkärit ovat
näin omistautuneet elämän puolustamiselle. Menen mieluiten sellaiselle lääkärille, johon
voin ehdottomasti luottaa. Lääkäreiden satunnainen luopuminen eettisistä periaatteista on
tuottanut vain traagisia verijälkiä historiaan. Joskus poliittinen paine on häivyttänyt poliit-
tisen vastustajan ihmisarvon. Toisinaan vammaista tai erirotuista on pidetty vähempiarvoi-
sena ihmisenä.
3



Pöytäkirjan asiakohta PTK 16/2017 vp
Haluammeko me nyt tehdä sairaista ja vanhoista niitä, joiden elämällä on vähemmän ar-
voa? Jo nyt vanhuksia kohdellaan osittain kuin kuluerää. Tässä maassa on ihmisiä, jotka
ovat valmiita uhraamaan mitä tahansa taloudellisen menestyksen alttarilla. Taloudelliset
tekijät ohjaavat osaltaan terveydenhuollon päätöksiä. Jos eutanasia sallittaisiin, se ei voisi
olla poikkeus. Emme kai halua, että yksikään vanhus sairaalasängyssä tai vanhainkodissa
joutuu kokemaan edes pientä velvollisuutta kuolla? Kenenkään ei pidä joutua pelkäämään,
että hoitoketju tai omaiset ehkä toivovat hänen ottavan myrkkyruiskeen. Näin kuitenkin
kävisi välttämättä, jos eutanasia sallittaisiin. Amerikassa huoli taakkana olemisesta on yh-
tenä taustasyynä yli 40 prosentissa näistä kuolinaputapauksista.

Arvoisa puhemies! Kipukysymys on eutanasiakeskustelun kipein kysymys. Tälläkin
hetkellä meillä on jossain päin maata kuolemaa lähellä oleva ihminen, joka kärsii kovista
kivuista. Kuka siitä on vastuussa? Arvoisat päättäjät, me olemme niitä vastuunkantajia. Me
emme ole turvanneet kivun ja kärsimyksen hoidon resursseja riittävällä tasolla. On häpeä,
että kansalaisten pitää tehdä aloite kivussa kärsivän ihmisen murhaamisesta ennen kuin
maan päättäjät heräävät siihen, että hyvä saattohoito tarvitaan kaikille. Kipua voidaan hoi-
taa. Asiantuntijat sanovat, että on äärimmäisen vaikea nähdä, missä tilanteessa kipua ei
pystytä huomattavasti lievittämään. On tehokkaat kipulääkkeet, palliatiivinen sädehoito,
kipuratojen tuhoaminen. Viime kädessä potilas voidaan nukuttaa. Tällöin kipua ei ole sen
enempää kuin anestesian aikana leikkauksessa. Kivunhoidon kannalta meillä on vain yksi
järkevä ja kattava johtopäätös, ja se on saattohoidon kehittäminen. On epäinhimillistä har-
kita tappamista sallivaa lakia, kun hyvä hoito on ratkaisu.

Arvoisa puhemies! Kun kivunhoito on kunnossa, eutanasian perusteeksi jääkin sellai-
nen kärsimys, jota ei onnistuta lääkitsemään. Silloin puhutaan psykososiaalisesta ja eksis-
tentiaalisesta kivusta. Toive kuolinavusta perustuu loppujen lopuksi siihen, että ihminen
kokee elämän mielekkyyden kadonneen siihen tulleiden rajoitusten myötä. On tosiasia,
että elämä sairaana on epämukavaa. Saako ihminen tällaisessa tilanteessa sitten pyytää
toista surmaamaan itsensä? Joku sanoo, että se on ihmisen oma asia. Onko näin? Kukaan ei
väitä, etteikö ihmisen itsemurha vaikuttaisi läheisiin. Kyllä eutanasiakin vaikuttaa. Se vai-
kuttaa 10-vuotiaaseen lapsenlapseen, joka seuraa isovanhempansa päätöstä. Viisi vuotta
myöhemmin teini-iän myllerryksessä hän voisi miettiä, voisiko hänkin luovuttaa.

Alueilla, joilla kuolinapu sallitaan, itsemurhakuolleisuus kasvaa tutkitusti. Se vaikuttaa
sängyn vieressä istuneeseen lapseen, joka vielä 20 vuoden päästä miettii, olisiko voinut
tehdä jotain paremmin. Se vaikuttaa lääkäriin. Ei ole kevyt asia vaatia jotakuta surmaa-
maan heikko potilas. Tutkitusti eutanasioihin osallistuneet lääkärit kokevat ahdistusta ja
sanovat muistavansa tapauksen lopun ikäänsä. Se vaikuttaa naapurihuoneen mummoon,
joka pelkää olevansa läheisillensä taakka. Pitäisikö myös hänen surmauttaa itsensä?

Se vaikuttaa koko saattohoitojärjestelmään ja terveydenhuoltoon ja kaikkiin sen piirissä
oleviin ihmisiin. Osa osaavasta henkilökunnasta alkaa vältellä alaa, koska ei halua kohdata
eettisiä ristiriitoja. Alalla työskentelevän hoitohenkilökunnan henkinen tasapaino kärsii
hoitamisen ja surmaamisen välillä olevasta ristiriidasta. Väärinkäytöksiä ehkäisevä val-
vonta rasittaa arkea. Lääkäreillä ei välttämättä ole rohkeutta riittäviin kipulääkeannoksiin,
jos riskinä on paitsi potilaan kuolemaan joutuminen myös syytös raportoimattomasta euta-
nasiasta. Hoitomenetelmät muuttuvat. Hollannissa jo 8 prosenttia syöpäpotilaista päättää
elämänsä eutanasiaan, vaikka muitakin vaihtoehtoja olisi.

Luottamus kärsii. Verkossa on kasapäin tarinoita omaisten kokemista väärinkäytöksistä
kuolinaputilanteissa. Vaikka kysymys ei edes olisi väärinkäytöksistä, on selvää, että luot-
4



Pöytäkirjan asiakohta PTK 16/2017 vp
tamus lääkärikuntaan on kärsinyt. Onnistunut saattohoito edellyttää luottamusta potilaan,
omaisten ja lääkärin välillä. Saattohoidon rahoituksen riittävyys on uhattuna, eutanasia kun
on taloudellisempi vaihtoehto.

Arvoisa puhemies! Lopuksi, kaikkein eniten eutanasia vaikuttaa ihmiseen, jolle se teh-
dään. Haluaisiko hän todella viettää elämänsä viimeiset viikot neuvotellen lääkärin kanssa
myrkkypiikistä? Olisiko sittenkin onnellisempaa keskittyä omaisten, ystävien ja elämän
hyvästelyyn. Teimmekö rikoksen häntä kohtaan, kun ylipäätään tarjosimme hänelle euta-
nasiaa vaihtoehdoksi? Täydellinen itsemääräämisoikeus tarkoittaa lähes samaa kuin anar-
kia varsinkin silloin, kun siinä velvoitetaan yhteiskuntaa mukaan. Itsemääräämisoikeudel-
la on rajansa. Hoidosta vastaavan henkilön velvoittaminen osallistumaan tappamisproses-
siin on varmasti itsemääräämisoikeuden ulkopuolella oleva asia.

Jokaisen eutanasian laillistamista harkitsevan kannattaa myös ottaa huomioon, että kuka
tahansa voi päätyä väärinkäytöksen uhriksi. Väärinkäytökset ovat maailmalla todellisuut-
ta. Yksikin ihmisen tahtoa vastaan tehty surmaaminen on pätevä peruste vastustaa euta-
nasiaa. Näinhän me teemme myös esimerkiksi kuolemanrangaistuksesta kärsivien rikollis-
ten kohdalla monessa maassa. Mutta entä kun tätä tapahtuu usein?

Hollannissa 23 prosenttia eutanasioista tehdään raportoimatta. Näin arvioi tutkimus,
jonka on rahoittanut maan terveysministeriön arvostettu alihankkija. Todellisuudessa luku
voi olla isompi, sillä ihmisiä voidaan joskus tappaa myös sedaatiolla ja kovalla kipulääki-
tyksellä. Näin vältetään raskas valvontamenettely, eikä näissä tilanteissa ole mitään takeita
siitä, että potilaan itsensä tai hänen omaistensa kanssa olisi neuvoteltu. Eutanasia perustai-
si Suomeen profession, jolla on lupa tappaa, mutta yhtä aikaa ei voitaisi edes säätää vaka-
via seurauksia tämän luvan väärinkäytöstä. Jos rangaistus vastaisi murhaamisen vakavuut-
ta, kukaan lääkäri ei uskaltaisi tehdä edes lain sallimaa eutanasiaa.

Arvoisa puhemies! Lääkärit...

Puhemies Maria Lohela: Edustaja Niikko, 10 minuutin suositus koskee kaikkia edusta-
jia. Olette jo reilusti yliajalla, joten pyydän päättämään.

Kyllä. Minä jatkan vielä hetken. [Välihuutoja] — Suositus on suositus. Tämä loppuu
ihan just, tämä on aivan lyhyt.

Arvoisa puhemies! Lääkärit tarvitsisivat erityiskoulutusta eutanasiaan. Olisi osattava
tutkia, että potilas varmasti kelpaa kuolemaan. Tarvittaisiin lisäkoulutus tappavan lääkean-
noksen annosteluun, ja siltikään kivutonta kuolemaa ei voisi taata. Kuolinavun tekotavasta
riippuen jopa 16 prosentissa tapauksista esiintyy komplikaatioita. Parempi vaihtoehto eu-
tanasialle on lisätä saattohoidon osaamista ja resursseja. Miksi laittaisimme lääkärit tappa-
miskursseille, kun voimme laittaa heidät kivunhoidon kursseille? [Puhemies: No niin!]

Arvoisa puhemies! Vielä olisi yksi kappale.

Puhemies Maria Lohela: Uudenkin puheenvuoron voi varata. Muistutan siitä, että kaikil-
la on täällä nämä samat suositukset ja samat säännöt.

Arvoisa puhemies! Täytyy tähän lopuksi kuitenkin se todeta, että tämä edustaja Räsäsen
ehdotus siitä, että tämä kansalaisaloite lähetetään myös sosiaali- ja terveysvaliokunnan li-
säksi perustuslakivaliokuntaan ja lakivaliokuntaan lausunnolle, on siinä mielessä tärkeä,
koska Euroopan ihmisoikeussopimuksen 2 artikla kieltää tarkoituksella tehdyn tappami-
5



Pöytäkirjan asiakohta PTK 16/2017 vp
sen ja Euroopan neuvosto vastustaa eutanasiaa. Jätänkin tämän kannatuspuheenvuoron
kuitenkin seuraavalle henkilölle.

17.27 Timo Heinonen kok: Arvoisa rouva puhemies! Hyvät edustajakollegat! Meillä on
käsittelyssä kansalaisaloite eutanasiasta, hyvästä kuolemasta. Tässä kansalaisaloitteessa
todetaan, että on tärkeää ennen kaikkea huolehtia siitä, että kunnat ja sairaanhoitopiirit vel-
voitetaan järjestämään korkeatasoista hoitoa ja saattohoitoa ja niitä on saatavilla kattavasti
koko Suomessa. Tämä on tässä erittäin vahvasti tuotu esille, ja saattohoidosta on jo näissä
edellisissä puheenvuoroissa myös puhuttu. Suomessahan saattohoitoa tarvitsee vuosittain
minun tietojeni mukaan tuollainen noin 15 000 ihmistä, sain edustaja Räsäseltä tarkennus-
ta, että se olisi vähän vähempi, mutta jossain näissä kokoluokissa. Palliatiivista eli oireita
lievittävää hoitoa Suomessa tarvitsee 200 000—300 00 potilasta vuosittain. Saattohoito-
han ei luonnollisesti kuulu aktiiviseen kuolemaan auttamiseen.

Edustaja Räsänen nosti esille saattohoitolain. Itse asiassa meillä on vuodelta 2010 ter-
veydenhuoltolaki, jonka 24 §:ssä sairaanhoidosta todetaan, että sairaanhoidon tehtävänä
on sairauksien ehkäiseminen, parantaminen ja kolmantena kärsimysten lievittäminen. Tä-
män sairaanhoitolain 24 §:n yksityiskohtaisissa perusteluissa todetaan vielä:

"Kärsimyksen lievittäminen tulee ottaa huomioon kaikessa sairauden hoidossa ja hoi-
don kaikissa vaiheissa, myös kuolevien potilaiden hoidossa ja saattohoidossa. Saattohoito
tarkoittaa hoitoa ja tukea sairauden viime vaiheissa ennen kuolemaa ja sen jälkeen. Saatto-
hoidossa on keskeistä ihmisen oireiden ja kärsimyksen lievitys. Hoidon lähtökohtana on
potilaan etenevä parantumaton sairaus, johon ei ole tarjolla ennustetta parantavaa hoitoa tai
potilas on kieltäytynyt siitä, ja jäljellä olevan eliniän arvioidaan olevan lyhyt. Saattohoito
ei ole riippuvainen potilaan diagnoosista. Vastuu potilaan kokonaishoidosta on peruster-
veydenhuollolla, joka sopii tarvittaessa osavastuusta tietyn sairauden, esimerkiksi syövän
hoidon osalta erikoissairaanhoidon kanssa."

Näin siis todetaan terveydenhuoltolain 24 §:n yksityiskohtaisissa perusteluissa. Jos tätä
on syytä tiukentaa ja tarkentaa, niin itse olen siihen valmis. Minun mielestäni hyvä saatto-
hoito on se ensisijainen, mitä meidän pitää olla kehittämässä ja tekemässä. Itse tulkitsen tä-
män näin, että meillä on laki, joka velvoittaa ja antaa oikeuden saattohoitoon, mutta jos sitä
on syytä tiukentaa, niin itse olen siihen valmis.

Toinen kysymys, joka tässä pitää esille nostaa, on tietysti riittävät resurssit, eli se, että
lain vaatimukset voidaan täyttää, ja tästä ymmärtääkseni ainakin joissakin tilanteissa on ol-
lut kyse, että resursseja tai paikkoja ei alueellisesti ole riittävästi. Olen tyytyväisyydellä
laittanut huomioon, että näitä paikkoja on lisätty pääkaupunkiseudulla, myös Lahdessa ja
monessa muussa paikassa, ja näin pitää toimiakin.

Aloitteen tekijät esittävät, että eutanasialaki tarvitaan lisäämään elämän loppuajan vaih-
toehto niille kanssaihmisillimme, jotka eivät saa sietämättömiin kärsimyksiinsä riittävää
lievitystä hyvästäkään palliatiivisesta hoidosta. Jos muu hoito ei riitä lievittämään kuole-
van ihmisen kärsimyksiä, niin aloitteentekijät esittävät, että eutanasia sallittaisiin Suomes-
sa tiukkojen 11 eri kriteerin täyttyessä. Nämä kriteerit ovat mielestäni niin hyvät, että ajat-
telin ne tähän vielä lopuksi pöytäkirjaankin todeta:

Potilaalla on sietämättömiä fyysisiä ja/tai psyykkisiä oireita, kipuja ja kärsimyksiä, joita
ei voida hyvänkään saatto- tai palliatiivisen hoidon avulla ja lääketieteen keinoin olennai-
sesti lievittää.
6



Pöytäkirjan asiakohta PTK 16/2017 vp
Potilas sairastaa parantumatonta kuolemaan johtavaa tautia, ja kuolema toteutuu lähitu-
levaisuudessa ilman eutanasiaakin. Potilaan tilan on oltava lääketieteellisesti arvioiden toi-
voton, ilman toivoa paranemisesta.

Potilas on oikeustoimikelpoinen, täysi-ikäinen ja kognitiivisesti kompetentti.
Lääkäri on informoinut potilasta tämän tilanteesta, ennusteesta sekä käytettävissä ole-

vista hoitovaihtoehdoista.
Potilas on itse esittänyt vapaaehtoisen, harkitun ja toistuvan pyynnön eutanasiasta, eikä

päätös ole syntynyt ulkoisen painostuksen seurauksena.
 Lääkäri on keskustellut useamman kerran potilaan kanssa tämän eutanasiapyynnöstä ja

on vakuuttunut, että potilaan pyyntö on luonteeltaan pysyvä.
 Lääkäri ja potilas ovat kummatkin yhtä mieltä siitä, ettei muita mielekkäitä vaihtoehto-

ja potilaan tilanteeseen enää ole.
Lääkäri on vakuuttunut, ettei potilas kärsi arvostelukykyään heikentävästä psykiatrises-

ta sairaudesta. Kliininen depressio tulee aina hoitaa ennen eutanasiapäätöksen tekemistä.
Lääkäri on konsultoinut ainakin yhtä, puolueetonta lääkäriä, jonka täytyy myös tavata ja

arvioida potilaan tila henkilökohtaisesti.
Lääkäri suorittaa eutanasian asianmukaisesti, on itse paikalla potilaan kuolemaan saak-

ka ja on sen jälkeen ilmoitusvelvollinen eutanasian toteuttamisesta sitä varten perustetta-
valle valvontaelimelle, jolle hänen on toimitettava tarkat tiedot eutanasiapäätökseen johta-
neista syistä, eutanasian toteuttamisesta sekä muista tapahtumatiedoista laissa tarkemmin
määritellyillä tavoilla.

Ja viimeisenä: Lääkäreille tai hoitohenkilökunnalle ei tule asettaa velvoitetta osallistua
eutanasian toteuttamiseen. Jos lääkäri haluaa kieltäytyä eutanasian toteuttamisesta, hänen
tulee ohjata potilas jollekin sellaiselle lääkärille, joka on valmis sen toteuttamaan kritee-
rien täyttyessä.

Nämä vaatimukset ovat varsin tiukat, minun mielestäni hyvin perustellut. Itse lähtökoh-
taisesti suhtaudun siihen myönteisesti, että meillä Suomessa voisi eutanasia olla tulevai-
suudessa mahdollinen. Toivon, että eduskunnan valiokunta käy tästä laajan, perusteellisen
ja hyvän valiokuntakäsittelyn ja puntaroi asiaa kaikista eri näkökulmista. Tämän aloitteen
on allekirjoittanut iso määrä suomalaisia ihmisiä ja monet heistä myös sellaisia, jotka
omalla kohdallaan tätä toivoisivat. Itse olen ajatellut, että jos olisin sellaisessa tilanteessa ja
nämä kriteerit täyttyisivät, olisin itse valmis siihen, että kuolemani olisi mahdollisimman
helppo ja hyvä.

17.35 Hannakaisa Heikkinen kesk: Arvoisa rouva puhemies! Hyvän kuoleman mahdol-
listaminen on minulle itselleni läheinen ja tärkeä asia. Pienelle ihmisryhmälle eutanasia
olisi osa sitä. Kuolema, saattohoito ja eutanasia ovat asioita, joista valtaosalla ihmisistä ei
ole omakohtaista kokemusta, vaan suurin osa joutuu muodostamaan mielipiteen niin sano-
tun oman oikeudentunnon perusteella tai etsimällä tietoa aiheesta. Itse osallistun tähän kes-
kusteluun paitsi kansanedustajana myös vanhuksiin erikoistuneena sairaanhoitajana, joka
on saanut tehdä saattohoitotyötä hyvin erilaisissa työympäristöissä Suomessa, Saksassa ja
Ruotsissa.

Haluan tässä yhteydessä myös kiittää yliopistonlehtori Päivi Kankkusta Itä-Suomen yli-
opistosta sekä kliinisen hoitotyön asiantuntija Anne Vaajokea Kuopion yliopistollisesta
sairaalasta heidän suuresta avustaan eutanasiaa ja saattohoitoa ja hoitoalan opetustarpeita
koskevan tutkitun tiedon keräämisessä. Tämä aihe on niin tärkeä, että omalta osaltani koen,
7



Pöytäkirjan asiakohta PTK 16/2017 vp
että oman mielipiteeni muodostamiseksi halusin tietää, mitä tästä aiheesta tiedetään aka-
teemisten tutkimusten kautta.

Kansalaisaloitteessa todetaan, että "eutanasialaki tarvitaan lisäämään elämän loppuajan
vaihtoehto niille kanssaihmisillemme, jotka eivät saa sietämättömiin kärsimyksiinsä riittä-
vää lievitystä hyvästäkään palliatiivisesta hoidosta". Kyseessä ei ole siis tavoite korvata jo
olemassa olevia hoitomuotoja, vaan sillä haetaan uutta apua niille, joiden avuksi nykyiset
menetelmät eivät riitä. On tärkeää huomata, että riippumatta siitä, mitä me päätämme tästä
aloitteesta, meidän tulee myös kehittää jo olemassa olevia hoitomuotoja. Myös kansalais-
aloitteessa todetaan, että lain säätämisen ohella on tärkeää huolehtia siitä, että kunnat ja/tai
sairaanhoitopiirit velvoitetaan järjestämään adekvaattia ja korkeatasoista palliatiivista hoi-
toa ja saattohoitoa ja että niitä on saatavilla kattavasti koko Suomessa.

Aloitteessa haettava eutanasia ei tulisi koskemaan kuin hyvin rajattua joukkoa suoma-
laisia. Kriteeriksi eutanasialle todetaan muun muassa, että "potilaalla on sietämättömiä
fyysisiä ja/tai psyykkisiä oireita, kipuja ja kärsimyksiä, joita ei voida hyvänkään saatto- tai
palliatiivisen hoidon avulla ja lääketieteen keinoin olennaisesti lievittää." Lääketieteen ja
kivunlievityksen kehittyessä tämä joukko tulee ennestään rajoittumaan, mutta heille, joille
nykyinen hoito ei lievitystä suo, on eutanasia inhimillinen ratkaisu. Kansalaisaloitteen kri-
teereissä todetaan myös: "Potilas sairastaa parantumatonta kuolemaan johtavaa tautia, ja
kuolema toteutuu lähitulevaisuudessa ilman eutanasiaakin. Potilaan tilan on oltava lääke-
tieteellisesti arvioiden toivoton, ilman toivoa paranemisesta." Potilaan tulisi myös olla "oi-
keustoimikelpoinen, täysi-ikäinen ja kognitiivisesti kompetentti".

On tärkeää, että kiinnitämme huomiota ihmisten oikeuteen laadukkaaseen ja riittävään
hoitoon elämän eri vaiheissa. Sairaanhoitajana saattohoitotilanteissa olen tuntenut suurta
riittämättömyyttä, kun en ole pystynyt lievittämään sairaan kipuja tai ahdistusta, mutta
olen kokenut myös onnistunutta saattohoitoa. Uskon, että tämän aloitteen tuoman keskus-
telun kautta voimme antaa hoitoalan ammattilaisille parempia välineitä pitää huolta niistä,
joiden kärsimys tällä hetkellä ei saa riittävää hoitoa. Krooninen kipu on oireena hyvin ylei-
nen, kansansairauden tasoinen ongelma, mutta sen hoidon resursointi ja organisointi eivät
ole nykytasolla riittäviä eivätkä alueellisesti tasapuolisia. Kivunhoitoon perehtyvien ja
kouluttautuvien lääkäreiden määrä on pieni suhteutettaessa sitä tulevaisuuden tarpeisiin.
Kroonisen kivun ehkäisyä ja hoitoa tehostamalla voidaan merkittävästi vähentää myös en-
nenaikaista eläköitymistä, työkyvyttömyyttä ja erityisesti henkilökohtaista kärsimystä. Us-
kon, että pidemmällä aikavälillä kivunhoidon kehittäminen myös pienentää terveyden-
huollon kulurakennetta.

Arvoisa rouva puhemies! Olemme keskustan eduskuntaryhmässä tehneet lakialoitteen,
jossa saattohoito ja palliatiivinen hoito lisättäisiin näkyviin terveydenhuoltolakiin. Hyvää
palliatiivista hoitoa ja saattohoitoa ei kaikkialla maassa ole tänä päivänä vielä saatavissa.
Keskustan eduskuntaryhmän lakialoite tähtää siihen, että kuntien on yhdessä sairaanhoito-
piirien kanssa lain määräämänä huolehdittava siitä, että palliatiivista eli oireita lievittävää
hoitoa ja saattohoitoa on saatavissa riippumatta potilaan asuinpaikasta tai muista seikoista.

Sen lisäksi, että teemme tarvittavat lakimuutokset saattohoidon ja palliatiivisen hoidon
saatavuuden turvaamiseksi, meidän tulee myös varmistaa, että hoitohenkilökunnan koulu-
tuksessa huomioidaan riittävällä tasolla kivunhoito, palliatiivinen hoito sekä saattohoito.
Mielestäni näiden tärkeiden osaamisalueiden tulisi kuulua koulutuksen perusteisiin, ei ai-
noastaan erikoistumisopintoihin. Näin voimme varmistaa, että hoitohenkilökunnalla on jo
perushoidon tasolla osaamista huolehtia ja ohjata oikeaan hoitoon. Kroonisesta kivusta
8



Pöytäkirjan asiakohta PTK 16/2017 vp
kärsivän potilaan asianmukainen hoito alkaa perusterveydenhuollossa. Perusterveyden-
huollolla tulee olla käytössään ohjeistetut ja toimivat kanavat erikoissairaanhoidon konsul-
taatioihin. Aiheellinen kysymys kuuluukin: kuinka hyvin terveysalan opiskelijoiden ja lää-
ketieteen opiskelijoiden koulutusohjelmissa ja opetussuunnitelmissa näkyvät ja ennen
kaikkea toteutuvat ensinnäkin kivunhoito — tämä sisältää akuutin kivun, kroonisen kivun,
syöpäkivun sekä eri potilasryhmien kivun — ja toiseksi palliatiivinen hoito ja kolmannek-
si saattohoito? Edellä mainitut taitavat kaikki kuulua erikoistumisopintoihin niin lääkäreil-
lä kuin hoitajillakin. Kroonisen ja syöpäkivun hoidon kansallisessa toimintasuunnitelmas-
sa vuosille 2016—2020 on kuvattu, kuinka vähän meillä on tällaista asiantuntijuutta. Us-
kon, että terveydenhuollon ammattilaisilla olisi paljon nykyistä paremmat valmiudet to-
teuttaa muun muassa laadukasta saattohoitoa, jos nämä aineet kuuluisivat keskeisesti pe-
rusopintoihin ja harjoitteluun.

Arvoisa rouva puhemies! Meillä pitää olla ensin perustukset kunnossa ennen kuin läh-
demme tekemään lainsäädäntöä aiheesta. Perustuksilla tarkoitan hoitoalan ammattilaisten
tietoa, taitoa ja asenteita kuolevan ihmisen hoitotyöhön sekä yhteiskunnan tarjoamia ja
myös velvoittamia resursseja toteuttaa laadukasta saattohoitoa. Näiden perustusten raken-
tamisen aloittamiseksi keskustan eduskuntaryhmä on siis tehnyt lakialoitteen saattohoidon
ja palliatiivisen hoidon lisäämiseksi terveydenhuoltolakiin. Tässä lakialoitteessa ehdotam-
me myös muutettavan terveydenhuoltolain 25 §:n, jossa määritetään kotisairaanhoidon si-
sältöä. Tuolla muutoksella saattohoidossa oleva voisi kuolla omassa kodissaan tutussa ym-
päristössä.

17.44 Jukka Gustafsson sd: Arvoisa puhemies! Vajaat kaksi viikkoa sitten Alma Media
teki kyselyn kansanedustajille koskien tätä eutanasia-aloitetta. Vastasin tuolloin, että suh-
taudun eutanasia-aloitteeseen "varauksin kyllä". Sen jälkeen olen saanut paljon kirjallista
ja muutakin materiaalia, ja vastaisin tällä hetkellä, jos Aamulehden toimittaja soittaa, että
"varauksin ei". [Mika Niikko: Hyvä!] Mielipiteeseeni vaikutti erittäin merkittävästi arvos-
tamani emeritusprofessori Amos Pasternackin minulle välittämä hänen kirjallinen puheen-
vuoronsa asiasta vuoden takaa. Mainittu professori kuuluu näihin lukuisiin junaystäviin,
joita pitkäaikaisella kansanedustajalla on, ja olemme käyneet paljon keskusteluja milloin
musiikista, milloin moraalista, milloin lääketieteestä. Tämä asia on silläkin tavalla lähei-
nen minulle, että keskeiset taustatoimijat tohtori Ilkka Taipale ja toimittaja, entinen kan-
sanedustaja Esko Seppänen kuuluvat ystäviini. Minulla oli ilo aloittaa parlamentaarinen
urani istumalla kansanedustaja Esko Seppäsen ja psykiatri Anderssonin vieressä, ja arvos-
tan ja kunnioitan niin Ilkka Taipaletta, Esko Seppästä kuin muitakin aloitteen liikkeellepa-
nijoita erittäin paljon. Mielestäni kokeneen kansanedustajan onkin hyvä suhtautua asiaan
sillä tavalla, että haluaa kuunnella myöskin erikoisvaliokunnan käsittelyn, ja niin kuin tääl-
lä nyt jo käynnistynyt keskustelu antaa ymmärtää, asiaan löytyy syvällistä näkemystä eri
näkökulmista. Mutta tällä hetkellä "varauksin ei".

Mielestäni nimittäin lääkärin etiikan perusperiaatteiden voidaan käytännön työssä näh-
dä toteutuvan, kun tavoitteena on kaikissa tilanteissa sairaan ihmisen kärsimyksen lieven-
täminen tai parhaassa tapauksessa sen poistaminen. Kuolevan potilaan kohdalla kyse on ki-
vun ja epämiellyttävien fyysisten oireiden lisäksi ahdistuksesta, voi olla eksistentiaalisesta
hädästä, ehkä pelosta, toivon menettämisestä. Ja tässä tullaan sitten siihen, että mielestäni
hyvän saattohoidon saaminen — täällä siitä on kiitettävän paljon puhuttu — kaikkien kuo-
levien ulottuville tulisi olla tämän päivän sivistysvaltiossa terveydenhuollon ensisijaisia
9



Pöytäkirjan asiakohta PTK 16/2017 vp
prioriteetteja. Se lisäisi mielestäni yhteiskunnallista tasa-arvoa, voisi vaikuttaa siihen, että
vanhat, heikot ja vajaakykyiset saisivat oikeudenmukaisesti hyvän kuoleman. Käytän kui-
tenkin tätä termiä "hyvä kuolema", vaikka sitä on täällä vähän asetettu ehkä kyseenalaisek-
sikin. Minusta se on ihan hyvä. Hyvän saattohoidon edellytysten puolesta toimimisen kat-
son kuuluvan lääkärin eettisiin velvoitteisiin. Joka tapauksessa on asetettava päämääräksi
saattohoidon laajamittainen toteuttaminen ennen kuin aloitetaan toimenpiteet eutanasiaa
koskevan lainsäädännön luomiseksi.

Tänään on myöskin jätetty sosiaalidemokraattisen eduskuntaryhmän toimenpidealoite.
Mehän teimme puoluekokouksessa päätöksen saattohoidon turvaamiseksi lainsäädännöl-
lä. Samassa kokouksessa muuten puolueen kanta eutanasiaan muutettiin neutraaliksi. Tie-
dämme monet saattohoitoa koskevat hyvät tavoitteet, joita täälläkin on esitelty. Pyrkimyk-
set ja suunnitelmat ovat hyviä. Silti ne eivät takaa ihmiselle yhdenvertaista oikeutta tar-
peenmukaiseen ja kriteereiltään määriteltyyn hoitoon yhdenvertaisesti. Kyse on yhdenver-
taisuudesta ja ihmisarvon kunnioittamisesta läpi koko elämän. Katson ja sosiaalidemo-
kraattinen eduskuntaryhmä katsoo, että oikeus hyvään saattohoitoon tulee turvata lainsää-
dännöllä, ja me ehdotamme tässä toimenpidealoitteessa, että hallitus ryhtyy toimenpiteisiin
saattohoidon turvaamiseksi lainsäädännöllä.

Hyvät kollegat, jos eutanasia sallittaisiin lailla ja niin, että lääkäreillä olisi lupa se toteut-
taa, niin sehän johtaa lääkäriprofession toiminnan ytimen ja edellytysten muuttumiseen.
En ole nyt tässä mikään superasiantuntija, mutta sanoisin, että elämänkokemus ja terve jär-
ki sanoo näin. Silloin voisi käydä niin, että varsinkin heikossa asemassa olevat potilaat ja
vanhukset, joiden autonomia on heikentynyt, kokisivat kuoleman lähestyessä tilansa epä-
varmaksi ja uhatuksi. On täysin mahdollista, että kun yhteiskunnassa on hyväksytty lailli-
nen oikeus päättää omasta kuolinhetkestä, monet huonokuntoiset ja heikot — ajattelen nyt
vanhuksia erityisesti — ajattelevat, että heillä on jotenkin niin kuin velvollisuus kuolla ja
siksi pyytävät eutanasiaa. Vaarana on lisäksi, että he siinä tilanteessa kokevat, että heidän
kohdallaan elämän jatkaminen ei olisi jotenkin toivottavaa, koska hoito on kallista, sai-
raanhoidon ammattilaiset ovat uupuneita ja omaiset (perilliset) odottavat ratkaisua, joka
kuitenkin on pian toteutumassa.

Hyvät kuulijani, lähdin liikkeelle siitä, että minuun on vaikuttanut tämänsuuntaisesti
kuin olen puhunut useammilta asiantuntijoilta saamani palaute, ja mainitsin erityisesti
emeritusprofessori Amos Pasternackin. Lainaan lopuksi sanatarkasti häntä: "Tärkeintä ja
ajankohtaisinta on, että hyvän palliatiivisen hoidon ja saattohoidon edellytyksiä paranne-
taan tasapuolisesti kaikkialla valtakunnassa. Meidän kaikkien kuolevien ulottuville on saa-
tava inhimillinen, korkeatasoinen ja lempeä elämän loppuvaiheen hoito. Sivistys- ja hyvin-
vointivaltiossa ei saisi olla taloudellisia esteitä tämän inhimillisesti katsoen ensiarvoisen
tärkeän asian kehittämiselle."

17.52 Ulkoasiainministeri Timo Soini: Arvoisa rouva puhemies! Puhumme toisen ihmi-
sen surmaamisen laillistamisesta. Emme mistään pikkuasiasta, emme mistään huutoäänes-
tyksellä torilla päätettävästä asiasta. Olemme luomassa Suomeen kuolemankulttuuria. Sitä
ei pitäisi tehdä.

Meillä käytetään orwellilaista uuskieltä. Ensin puhuttiin armomurhasta, sitten armokuo-
lemasta, nyt hyvästä kuolemasta. [Suna Kymäläinen: Eutanasia on kreikkaa, ’hyvä kuole-
ma’!] Armomurhasta on kysymys, kun ihminen surmataan toisen toimesta. Puhutaan asiat
niin kuin ne ovat ja sellaisella kielellä kuin asiaa on. Tässä on tuttu kaava, sanojen merki-
10



Pöytäkirjan asiakohta PTK 16/2017 vp
tyksen hämärtäminen. Ei ole muuten ainoa instituutio tai asia, jota viime aikoina on veny-
tetty.

Lääkärin oikeudet ja velvollisuudet: Lääkäristä tehdään teloittaja. Se ei ole oikein. Mi-
ten myrkkyruiske, joka annetaan esimerkiksi murhamiehelle, eroaa siitä myrkkyruiskees-
ta, joka annettaisiin vanhukselle? Tämä on mielestäni aivan ydinasia. Minä en halua antaa
myrkkyruisketta sille murhaajallekaan, koska pidän ihmiselämää pyhänä, oli sitten mur-
haaja tai joku muu. Sitten kun sanotaan, että ei tähän lääkäreitä pakoteta ja tämä tulee ole-
maan omantunnon kysymys: Muutama kuukausi sitten täällä, tässä salissa äänestettiin sii-
tä, saako lääkäri kieltäytyä abortista, ja tämä sali päätti, että tällaista omantunnonvapautta
ei ole. Jos nyt laillistaisimme armomurhan, kuinka kauan siinä menisi, että sanotaan, että
kuuluu, lääkäri, teidän velvollisuuksiinne tehdä tämä? Miten tämä eroaa toisella tavalla sii-
tä, jos lääkärille sanotaan, että tämä toimenpide kuuluu teidän tehtäviinne mutta tämä ei
kuulu? Jos tämä hyväksytään, voiko lääkäri lopulta kieltäytyä?

Missä mielentilassa näitä päätöksiä tehdään? Missä mielentilassa on potilas, missä mie-
lentilassa on lääkäri? Kuka arvioi, että ihminen on tolkuissaan?

Kivunlievitys hyvä, saattohoito hyvä. Näihin pitää panostaa, ja tämä on meidän kansan-
edustajien tehtävä: panostaa näihin.

Sitten puhutaan armomurhasta: Entäpä lapsi? Hän on alaikäinen, hänkö päättää? Ei hän
voi päättää. Jos hänellä on isä ja äiti, mitä jos toinen haluaa, että annetaan armomurha, ja
toinen haluaa, että ei, kumman tahtoa toteutetaan? Nämä ovat todella vakavia asioita.

Vielä ihan lopuksi, kun olen tutkaillut vähän, miten Hollannissa, missä tätä enemmän-
kin on harrastettu: Siellä jo oikeus- ja terveysministerit puhuvat, että tätä voitaisiin laajen-
taa vanhuksiin tai muihin kulueriin. Tämä on mielestäni aivan kamalaa.

Tätä ovea ei pidä avata. Suomen ei pidä lähteä kuolemankulttuurin tielle. Toivon, että
tämä eduskunta ei ole se eduskunta, joka tämän oven avaa, sillä sellaisessa eduskunnassa ei
minun ainakaan ole hyvä istua.

Arvoisa puhemies! Lopuksi: Haluan, että kaikki mahdollinen tuki ja kivunlievitys anne-
taan, ei sitä kukaan vastusta, päinvastoin me kaikki kannatamme sitä. Mutta en pidä hyvä-
nä, jos tämä sali jakautuu äänestyksellä tällä tavalla. Tämä on yksi osoitus siitä, että niin
hyvä kuin kansalaisaloitteen tarkoitus onkin tuoda kansan mielipide, niin kyllä tähän tar-
vitaan paljon valmistelua.

Haluan vielä ihan lopuksi todeta, että oli hieno kuunnella kollegojen punnittuja ja val-
misteltuja puheenvuoroja. Erityisen mielissäni olen pitkäaikaisen parlamentaarikon ja hy-
vän ystäväni Jukka Gustafssonin punnitusta puheenvuorosta. Siinä puhui elämänkokemus,
näkemys ja kyky ottaa asiantuntijoiden lausunnot vakavasti.

17.58 Heli Järvinen vihr: Arvoisa puhemies! On selvää, että tämä kansalaisaloite euta-
nasiasta, hyvästä kuolemasta on tuonut meidät perimmäisten asioiden äärelle. Harvoin täs-
sä salissa keskustellaan niin äärimmäisistä, syvällisistä ja perimmäisistä kysymyksistä —
elämästä, kuolemasta, ihmisoikeuksista, lähimmäisenrakkaudesta — kuin tänään, ja se on
ilman muuta hyvä asia.

Vaikka tiedän, että tässä salissa olemme hyvin kahta mieltä tehdystä aloitteesta, olen
varma siitä, että jokaisella tähän aloitteeseen ja tänään keskusteltavaan asiaan liittyy pal-
jon tunteita, omaa arvomaailmaa, myöskin taustatietoa, siitä ovat lukuisat järjestöt ja ihmi-
set pitäneet huolta — kiitos kaikista palautteista — mutta myöskin tietysti omia kokemuk-
sia. Ehkä omaan mieleeni on vaikuttanut muutama asia muita enemmän. Yksi niistä on se,
11



Pöytäkirjan asiakohta PTK 16/2017 vp
että olen saanut kyseenalaisen ilon seurata kahden lähimmäiseni hyvin kivuliasta ja raskas-
ta kuolemaa. Toinen omiin ajatuksiini vaikuttanut asia on Terhokodin johtajan mielipiteet
tästä eutanasia ja hyvä kuolema -kysymyksestä. Mutta tarkoitukseni ei ole nyt puhua niis-
tä, koska uskon ja kokemukseni on se, että tässä salissa vallitsee hyvin vahva yksimieli-
syys siitä, että me kaikki haluamme parantaa saattohoitoa ja ylipäänsä sairauksiin annetta-
vaa lopunajan kivunlievitystä ja oireiden lievitystä. Sitä osoittaa myös tämä laaja keskus-
telu, jota täällä tänään on käyty.

Vaikka kuinka haluaisimme sanoa, että saattohoitoon ja hyvään loppuaikaan on oikeu-
tettu jokainen Suomessa, niin valitettavasti tilanne ei ole se, ja se tarkoittaa sitä, että vanha
sairaanhoitolaki tästä asiasta ei riitä. Meillä on paljon erilaisia ongelmia. Yleisenä ongel-
mana on tasapuolinen saattohoidon saaminen eri puolilla Suomea. Lääkäriliitto on arvioi-
nut, että 19 sairaanhoitopiiristä ja 18 suuresta kaupungista vain noin puolella on suunnitel-
ma tai laitoskohtaiset saattohoito-ohjeet siitä huolimatta, vaikka mahdollisuuksia edetä pa-
remmin olisi ollut. Kaikkein kurjin tämä tilanne on Itä- ja Pohjois-Suomessa, eli siellä am-
mattimaista saattohoitoa on tarjolla vähiten, ja sehän ei tietenkään suomalaisten näkökul-
masta ole millään tavalla hyväksyttävää, että ihmiset ovat eriarvoisessa asemassa.

Mutta on muitakin ongelmia.
Ei ole kriteereitä siitä, miten saattohoitopaikat rahoitetaan, millä kriteereillä maksusi-

toumuksia sovitaan. Lääkäriliiton mukaan saattohoitopaikkoja Suomessa on liian vähän ja
siirtyminen parantavasta hoidosta oireenmukaiseen hoitoon viivästyy. Sen mukaan myös
henkilöstöllä on paljon erilaista osaamisvajetta, koulutus on hyvin erilaista. Lääkäriliiton
mukaan ei myöskään uskalleta luopua normaalihoidosta, ei osata riittävän ajoissa aloittaa
saattohoitoa.

Näiden ongelmien tiimoilta olen vilpittömän iloinen siitä, että useampi eduskuntaryh-
mä, niin myös me vihreät, olemme tehneet lakialoitteen saattohoidon lakisääteistämiseksi.
Toivon, että kaikki eduskuntaryhmät ja eduskuntaryhmien puheenjohtajat pitävät huolen,
että koko sali, kaikki me 200, allekirjoittaisimme mahdollisuuksien mukaan näitä lakialoit-
teita saattohoidon vakinaistamiseksi ja lakisääteistämiseksi niin, että me saisimme tässä sa-
lissa käsittelyyn saattohoidon ja saisimme lopputulokseksi saattohoitolain, joka varmistai-
si riittävän saattohoidon jokaiselle suomalaiselle. Siinä voisi määritellä muun muassa saat-
tohoidon kriteereitä, saattohoidon saatavuutta, kansalaisten subjektiivista oikeutta saatto-
hoitoon sekä myöskin saattohoidossa työskentelevien henkilöiden koulutustasoa.

Vilpittömästi toivon, että kaikki eduskuntaryhmät ottavat tämän asian omakseen, kun
näin laajaa myötämieltä tälle aloitteelle on olemassa, ja toivon, että voisimme yhdistää
nämä aloitteet ja saada tästä yhtenäisen esityksen eteenpäin niin, että tämä asia ainakin täl-
lä kaudella etenisi. Se olisi jo hyvä kiitos myös näille kansalaisaloitteen tekijöille [Mika
Niikko: Juuri niin!] siitä, että heidän työnsä ei ole mennyt hukkaan. [Mika Niikko: Juuri
niin!]

Ensimmäinen varapuhemies Mauri Pekkarinen: Arvoisat edustajat, puhemiehen aikai-
semmin edustajille antaman lupauksen mukaisesti: mikäli aihetta pieneen debattiin olisi,
niin nyt se käydään. Pyydän niitä edustajia, jotka haluavat vastauspuheenvuoron, nouse-
maan ylös ja painamaan V-painiketta.

18.05 Mika Niikko ps (vastauspuheenvuoro): Arvoisa puhemies! Edustaja Järvisen esi-
tys oli erittäin kannatettava, että meidän täytyy kehittää saattohoitoa, sen saatavuutta, sen
12



Pöytäkirjan asiakohta PTK 16/2017 vp
laatua ja sen henkilökunnan koulutusta. Tämä on vaihtoehto eutanasian kansalaisaloitteel-
le. Tämä on inhimillistä, tämä on hyväksyttävää ja tämä on oikea ratkaisu vanhusten ja kär-
sivien ihmisten elämänlaadun parantamiseen.

Arvoisa puhemies! Sekulaari ihminen pelkää tilannetta, jossa ollaan toisten hoidettava-
na. Ihminen pelkää tilannetta, jossa kuolema tulee vastaan. Kuolemaa halutaan hallita.
Onko elämää uhkaavasti sairas kykenevä tekemään harkittuja päätöksiä, kun varsinkin ym-
pärillä olevat mielipiteet vaikuttavat päätökseen? Avustettu kuolema on mielestäni kier-
toilmaisu potilaan suunnitellulle tappamiselle. Murha mikä murha, viidennen käskyn rik-
kominen.

Arvoisa puhemies! Pelkään, että tämä eutanasia johtaa kaltevaan pintaan, josta tänään
ollaan keskusteltu, Hollannin tapauksiin [Puhemies koputtaa] ja muihin, ja sen tähden mei-
dän täytyy vakavasti harkita tällaisia aloitteita ja niiden eteenpäinviemistä.

18.06 Martti Talja kesk (vastauspuheenvuoro): Arvoisa puhemies! Eutanasia on vakava
asia. Niiden, jotka kannattavat sitä, tulee huomioida, että parantumattomasti kuolemaan
johtavaan sairauteen Suomessa kuolee noin kaksi kolmasosaa meistä. Se ei voi olla perus-
te. Ei myöskään peruste eutanasialle ole lyhyt odotettavissa oleva elinikä. Belgiassa 15
prosentilla eutanasiapotilaista heidän sairautensa ei olisi johtanut kuolemaan välittömästi
lähitulevaisuudessa.

Sietämätöntä kipua, kärsimystä me voimme hoitaa kivunhoidon ohjein, kouluttamalla,
ja monta kertaa esteenä laadukkaalle kivunhoidolle saattaa myös olla potilaan oma tahto.
He eivät halua joutua lääkehuumatuksi. Ja vapaaehtoinen, täydessä ymmärryksessä esitet-
ty pyyntö eutanasiasta, joka on yhtenä perusteena — siinä usein USA:ssakin entistä enem-
män avustetun itsemurhan taustalla on taakkana olemisen tuska. Me emme halua [Puhe-
mies koputtaa] tämänkaltaista tulevaisuutta Suomessa.

18.07 Merja Mäkisalo-Ropponen sd (vastauspuheenvuoro): Arvoisa puhemies! Kansa-
laisaloitteen huoli siitä, varmistuuko jokaiselle inhimillinen ja arvokas kuolema, on toki ai-
heellinen. Tiedän, että jopa kivunhoitoa edelleen laiminlyödään tai sitä ei osata, tai usein
on kysymys siitä, että esimerkiksi muistisairaan henkilön kipua ei edes tunnisteta. Olen tör-
männyt lähiaikoina siihen, että palvelutalossa, jossa hoidetaan ikääntyneitä saattohoitopo-
tilaita, ei välttämättä ole edes kipupumppua tai osaavaa henkilökuntaa. Mutta näihin asioi-
hin ei eutanasia ole ratkaisu, tarvitsemme siis parempaa saattohoitoa.

Toki meillä on hyviä esimerkkejä laadukkaista saattohoitopaikoista, mutta liian paljon
on myös turhaa kipua ja kärsimystä, jota voitaisiin ammattitaitoisella hoidolla poistaa ja
taata siten se inhimillinen ja arvokas kuolema. Me tarvitsemme siis saattohoitolain, ja tä-
män lain laatiminen olisi nyt ensisijainen asia. Minulla on nyt semmoinen tunne, että jos
kaikki puolueet ovat tämän asian puolesta [Puhemies koputtaa] ja päätämme siitä, niin me
saamme sen nyt aikaan.

18.08 Anna Kontula vas (vastauspuheenvuoro): Arvoisa puhemies! Minä olen vähän
hämmennyksellä seurannut tätä keskustelua ja sen painottumista kysymykseen saattohoi-
dosta. Tässä kansalaisten meille jättämässä aloitteessa kyllä vaaditaan parempaa saattohoi-
toa, mutta se ei ole tämän pointti. Se ei ole se iso, vakava kysymys, josta meidän pitäisi nyt
täällä keskustella. Se ei ole se kysymys, josta me ehkä olemme eri mieltä ja jossa me olem-
me sen vaikean äärellä, ja sen takia minä kehottaisin edustajatovereita myös miettimään,
13



Pöytäkirjan asiakohta PTK 16/2017 vp
onko keskustelu saattohoidosta silloin, kun meidän pitäisi keskustella eutanasiasta, itse
asiassa vastuun väistämistä, ainakin osittain.

Meillä on käsittelyssä kansalaisaloite, joka on sisällöllisesti varsin tarkka, ja olisi suota-
vaa pysyä niissä aiheissa, joita kansalaiset ovat meidän käsittelyyn tänne tuoneet, ja mikäli
sen lisäksi haluaa esittää muita pohdintoja, niin ainakin erottaa ne argumentoinnista tätä
kansalaisaloitetta vastaan ja sen puolesta.

18.09 Susanna Koski kok (vastauspuheenvuoro): Arvoisa puhemies! Edustaja Kontula
on aivan oikeassa. Saattohoidolla ja kivunlievityksellä ja niiden kehittämisellä ei ole mi-
tään tekemistä sen asian kanssa, mistä täällä pitäisi nyt tänään keskustella. On ihan totta,
että palliatiivisella sedaatiolla ja eutanasialla on oleellinen ero, ja se on juuri siinä toimin-
nan tarkoituksessa. Lääketieteellisen hoidon tarkoitus on aina elämän ylläpitäminen, euta-
nasiassa toiminnan tarkoitus on elämän päättäminen. Sairaan ihmisen viimeisten vaihei-
den seuraaminen on enemmän omaisten kuin lähtijän kärsimystä. Vaikka lähtijä ei olisi-
kaan läsnä tai tiedostavassa tilassa, hän voi hyvällä hoidolla olla kivuttomana viimeiset ai-
kansa.

Toivoisin nyt, että nämä valiokunnat mietinnöissään ja kenties eutanasian kannattajat
salissa ottavat myös kantaa siihen kysymykseen, minkä ammattikunnan edustajien tulisi
ryhtyä eutanasian harjoittajiksi ja millä perusteella sen pitäisi olla lääkäri, sillä toisin kuin
saattohoitoon [Puhemies koputtaa] ja kivunlievitykseen tappamiseen ei tarvita lääketie-
teellistä koulutusta.

18.11 Niilo Keränen kesk (vastauspuheenvuoro): Arvoisa puhemies! Päinvastoin kuin
tässä on muutamissa puheenvuoroissa sanottu, minusta eutanasialla ja saattohoidolla ja
palliatiivisella hoidolla on yhteys. Eutanasia ei minusta ole arvokas ihmiselämän päättä-
mistilanne. Paljon arvokkaampi on, kun ihminen saa riittävästi palliatiivista hoitoa ja
asianmukaista saattohoitoa koulutetulta henkilökunnalta. Tämän vuoksi keskustan edus-
kuntaryhmä onkin tehnyt aloitteen terveydenhuoltolain muuttamisesta niin, että sinne sää-
detään kunnan ja sairaanhoitopiirin velvollisuudeksi hyvän palliatiivisen hoidon ja saatto-
hoidon järjestäminen.

18.11 Krista Mikkonen vihr (vastauspuheenvuoro): Arvoisa puhemies! On ollut hieno
kuulla, kuinka täällä on yksimielisyys siitä, että meidän täytyy kehittää hyvää saattohoitoa
ja palliatiivista hoitoa. On aivan selvä, että tilanne tällä hetkellä ei ole tasa-arvoinen eri
puolilla maata. Mutta aivan kuten edustaja Kontula sanoi, niin tässä kansalaisaloitteessa on
kyse eutanasiasta, ja se on kuitenkin eri asia kuin hyvä saattohoito ja hyvä palliatiivinen
hoito, jota tässäkin aloitteessa peräänkuulutetaan, mutta toivotaan, että sen jälkeen, jos tä-
mäkään ei auta, olisi tässä esitetyin tiukoin kriteerein mahdollista myös saada arvokas kuo-
lema ja eutanasia voitaisiin sallia myös meillä Suomessa.

Minusta tämä keskustelu, vaikka se on vaikea, on tärkeä käydä. Tämä aloite kyllä vaatii
todella hyvän käsittelyn, ja voi olla, että lopputuloksessa emme ole yhtenäisiä, [Puhemies
koputtaa] mutta silloin on meidän vastuullamme se, että teemme tästä päätöksen. Itse näil-
lä kriteereillä tällä hetkellä ajattelen, että tämä... [Puhemies keskeyttää puheenvuoron pu-
heajan ylityttyä.]
14



Pöytäkirjan asiakohta PTK 16/2017 vp
18.13 Arja Juvonen ps (vastauspuheenvuoro): Arvoisa herra puhemies! Vuonna 2011,
kun tulin eduskuntaan sieltä hoitotyön keskiöstä, yhtenä kärkenä oli ajatus siitä, että me
tarvitsemme Suomeen ehdottomasti saattohoitolain. Kaiken kaikkiaan niitä toimia ja toi-
menpiteitä on tehty valtavasti täällä eduskunnassa, mutta nyt ensimmäistä kertaa pääsem-
me kunnolla keskustelemaan siitä, että me todellakin tarvitsemme saattohoitolain, ja on hy-
vä, että eutanasiakansalaisaloite tuotiin tänne meidän käsittelyymme. Meiltä puuttuvat
myös lasten saattohoitoon liittyvät ohjeistukset. Näistä molemmista asioista olen tehnyt
toimenpidealoitteen, ja siinä on ihan samoja asioita, mitä täällä on jo lueteltu: saattohoito
subjektiiviseksi oikeudeksi, henkilön oikeus valita, missä toivoo saattohoitoa saavan, ja
myös se, että henkilöstöllä ja henkilökunnalla on oikeus saada koulutusta silloin, kun on
sen tarve. Saattohoito on jokaiselle ihmiselle tärkeä, ja meidän tulee Suomessa turvata
myös oikeus siihen, elikkä uskon, että tällaisella saattohoitolailla tämä asia pystytään pa-
rantamaan.

18.14 Joona Räsänen sd (vastauspuheenvuoro): Arvoisa puhemies! Olemme hyvin vaka-
van arvokeskustelun äärellä, ja voisinpa jopa todeta, että tämän eutanasia-kansalaisaloit-
teen ehkä parhaimpia puolia on se, että se pakottaa myös eduskunnan tästä vaikeasta asias-
ta keskustelemaan. On hienoa, että olemme hyvin yksimielisiä täällä eri hoitomuotojen ke-
hittämisestä, ja nyt varmaan onkin niin, että todella täältä lähtee vakava viesti vastuullisille
toimijoille, että niin resurssipuolella kuin lainsäädäntöpuolella edetään näiden hoitomuo-
tojen myötä.

Mutta sitten tämä vaikeampi kysymys siitä, saako ihminen valita sen hetken, jolloin täs-
tä elämästä siirtyy ikuisuuteen. Niin kuin tässä aloitteessa vaaditaan hyvin tarkkojen kri-
teerien pohjalta, olen itse käytännöllisellä tasolla sitä mieltä, että olisin valmis tätä tuke-
maan, ymmärtäen kuitenkin ne vaikeudet, mitä esimerkiksi tähän rajaamiseen tulee. Toi-
von, että valiokuntakäsittelyssä tämä aloite käydään hyvin määrätietoisesti läpi ja siitä sit-
ten vielä keskustelu täällä isossa salissakin perusteellisesti käydään.

18.15 Sari Essayah kd (vastauspuheenvuoro): Arvoisa puhemies! Laki potilaan oikeu-
desta saattohoitoon on noussut tässä keskustelussa esille, ja ehdottomasti kannatan edusta-
ja Räsäsen tekemää lakialoitetta tästä ja toivon, että mahdollisimman moni sen käy allekir-
joittamassa.

Saattohoidon kehittäminen, kivunlievityksen kehittäminen ja henkilökunnan koulutuk-
sen kehittäminen ovat kaikki niitä asioita, joita meidän tällä hetkellä tulee tehdä. Kuitenkin
on hyvin surullista, että tämä eutanasia-kansalaisaloite on tänne eduskuntaan tuotu, ja on
aika oireellista, että vaikka me kaikki puhumme täällä suurella sydämellä nyt saattohoidon
puolesta, niin eilen Karinakoti — yksi näistä neljästä Suomessa saattohoitoa antavasta yk-
siköstä — on aloittanut yt-neuvottelut. Se kertoo siitä, että tällä lainsäädännöllä on todel-
lakin kiire. Karinakoti on yksi näistä saattohoitokodeista, ja siellä tällä hetkellä toimii noin
15—17 henkilöä työssä, parikymmentä vapaaehtoista. Todellakin tällä hetkellä meillä
Suomessa nämä saattohoitoyksiköt kamppailevat rahan kanssa siitä, [Puhemies koputtaa]
että heillä ei ole tarpeeksi varoja saattohoidon kehittämiseen. Eikö tämän pitäisi olla nyt tä-
män salin ykkösprioriteetti?

18.16 Aino-Kaisa Pekonen vas (vastauspuheenvuoro): Arvoisa puhemies! Minä pidän
hyvin tärkeänä, että me puhumme saattohoidosta. Selvä yksimielisyys lieneekin tässä sa-
15



Pöytäkirjan asiakohta PTK 16/2017 vp
lissa tällä hetkellä, että saattohoitoa pitää parantaa ja kehittää ja sitä pitää olla saatavilla
koko maassa, mutta minun mielestäni saattohoito ja eutanasia eivät ole keskenään vastak-
kain eivätkä toisiaan pois sulkevia asioita. Entä jos hyvä saattohoito ei takaakaan kivutonta
ja rauhallista lähtöä, jos mikään asento ei kuolevasta ihmisestä enää tunnu hyvältä, jos
edessä on todennäköinen kuoleminen tukehtumalla vaikean ja parantumattoman sairauden
edessä tai jos kauhu ja pelko täyttävät viimeiset elämän hetket? Onko se arvokasta ja inhi-
millistä elämää?

18.17 Pekka Puska kesk (vastauspuheenvuoro): Arvoisa puhemies! Keskustelu osoittaa,
että tämä eutanasia-asia on todella inhimillisesti vaikea, ja suurta kiihkoilua pitäisi välttää,
niin kuin tässä onneksi on pääsääntöisesti tapahtunut. Hienoa on se, että on yksimielisyyttä
siitä, että tämä saattohoito-asia pitäisi saada koko maassa mahdollisimman hyvään kun-
toon. Siihenhän on erittäin pitkälle lääketieteelliset mahdollisuudet, ja esimerkiksi koke-
mukset Helsingissä Suursuon sairaalassa ovat hyviä. Saattohoidon vahvistaminen mieles-
täni koskee olennaisesti tätä keskusteltavaa asiaa, kuten edustaja Keränen sanoi.

Mitä eutanasia-asiaan tulee, niin minusta pitäisi vakavasti kuunnella kuolevia potilaita
hoitavien lääkäreiden mielipiteitä, ja näin varmaan tulee valiokunnassa tapahtumaan.

18.18 Lea Mäkipää ps (vastauspuheenvuoro): Arvoisa puhemies! Haluan todeta, että näi-
tä kansalaisaloitteita on tullut ja meidän on käsiteltävä myös tämä eutanasialaki. Mutta mi-
nulle tämä on ihan selvä, minä en tule missään tapauksessa ikinä hyväksymään eutanasiaa.

Ilokseni olen kuunnellut, että kaikki kannattaisivat, että saattohoitoa kehitetään. Saatto-
hoitoa on monissa pienissä terveyskeskuksissa, ei tietysti niin laajasti, mutta siellä omaiset
voivat yöpyä. Sitten vielä puuttuu terveysalan koulutuksista paljon, ettei ole tätä koulutus-
ta, mitenkä saattohoitoa annetaan. Että kaikkea pitää kehittää. Saattohoitohan on yksilöl-
listä, jokainen kuoleva on yksilöllinen tapaus. Tietysti meillä niiden, jotka sitä saattohoitoa
antavat, olisi annettava tämmöinen turvallinen ja rauhallinen kuolema omaiselle ja annet-
tava sitä henkistä ja hengellistä ravintoa. Tiedämme, että [Puhemies koputtaa] jokaista
kuolema kohtaa, ja jokaisella voisi olla tämmöinen rauhallinen [Puhemies koputtaa] lähtö.

18.19 Tuula Haatainen sd (vastauspuheenvuoro): Arvoisa herra puhemies! Olemme to-
dellakin vakavan eettisen ja moraalisen asian kanssa tekemisissä. Tämä asia monia ihmisiä
puhuttaa ja huolestuttaa omakohtaisen kohtalon kohdalla, ja sitten myös moni on omais-
tensa kohdalla nähnyt lopun. Monet asiat risteilevät mielessä, että voisivatko asiat parem-
min mennä siinä viimeisellä hetkellä. Itse kuulun niihin, jotka kannattavat sitä, että tämä
saattohoitolaki saataisiin nyt vihdoinkin Suomeen. Olen siitä aiemminkin puhunut, ja ryh-
mämme on tehnyt toimenpidealoitteen siitä, että se saataisiin nyt kuntoon. Samoin riittävä
kivunlievitys ja kaikki se, mitä voidaan tehdä tuskan ja kivun poistamiseksi viimeisillä het-
killä, on tietysti hirveän tärkeätä.

Silloin kun tästä eutanasiasta puhutaan, niin tavallaan tässä on vastakkain se, että kaikki
kunnioittavat elämää ja haluavat varjella sitä, mutta sitten toisella puolella vastakkaisena
on kysymys siitä, kuinka paljon yksilön omaa tahtoa [Puhemies koputtaa] pitää noudattaa.
Tulemme käsittelemään tämän asian perusteellisesti sosiaali- ja terveysvaliokunnassa ja
kuulemaan [Puhemies koputtaa] asiantuntijoita, ja tämä asia täytyy kaikessa [Puhemies ko-
puttaa] rauhassa käydä läpi.
16



Pöytäkirjan asiakohta PTK 16/2017 vp
18.20 Seppo Kääriäinen kesk (vastauspuheenvuoro): Arvoisa puhemies! Tämä euta-
nasia-aloitehan on vakava asia. Eutanasia on vakava asia ja vaikea asia pohdittavaksi, ja se-
hän on myös asia, joka ei ole puoluepoliittinen, vaan joka puolueessa taitaa olla monenlai-
sia kantoja tähän asiaan liittyen. Elämän loppu, kuolema, on jokaista meitä jo etukäteen
voimakkaasti koskettava, tunteita ja pelkojakin herättävä asia, etenkin jos ja kun siihen
monta kertaa liittyy kipu.

Tämän keskustelun hieno puoli on se, että täällä on tullut esille monta aloitetta, jotka
kaikki kannattavat saattohoidon ja palliatiivisen hoidon kuntoon saattamista, kuntoon pa-
nemista, koko maassa, että se on saatavilla kaikille. Minusta tässä pitäisi koota nyt voimat
ja panna tämä asia kuntoon vielä tämän vaalikauden puitteissa. Lääkäreitten enemmistö-
hän on eutanasiaa vastaan, ja saattohoitoa toteuttavien lääkäreitten enemmistö on vielä jyr-
kemmin tällä kannalla.

Henkilökohtaisesti minä en voi eutanasiaa hyväksyä.

18.22 Päivi Räsänen kd (vastauspuheenvuoro): Herra puhemies! Iloitsen siitä, että tässä
salissa näyttää vallitsevan erittäin suuri yksimielisyys siitä, että meidän täytyy lainsäädän-
töä parantaa saattohoidon suhteen ja saada se tasavertaiseksi mahdollisuudeksi kaikille tar-
vitseville. Toivon, että ottaisimme nyt ihan yhteiseksi haasteeksi sen, että tämän vaalikau-
den aikana vielä tämä lakimuutos saadaan aikaan. Saattohoitoahan on kehitetty paljon,
mutta vielä muutama vuosi sitten tehdyn selvityksen mukaan vain noin 3 000 suomalaista
oli vuosittain saattohoitopaikoilla, kun tarve olisi noin 12 000 vuodessa. Eli aika paljon on
vielä tehtävä, jotta saamme parannettua tilannetta.

Ja vielä muistutan niille, jotka täällä ovat puhuneet näistä vaikeista loppuhetken oireis-
ta: meillä on mahdollisuus saattohoidossa myös palliatiiviseen sedaatioon [Puhemies ko-
puttaa], nukuttamiseen, joka on [Puhemies koputtaa] mielestäni vastaus siihen kysymyk-
seen.

18.23 Leena Meri ps (vastauspuheenvuoro): Arvoisa puhemies! Ilolla otan vastaan tä-
män saattohoitoa parantavan keskustelun, ja haluan muistuttaa, että edustaja Juvonen pe-
russuomalaisista toi vielä tähän tärkeän lisän eli lasten saattohoidon. Tämä aloitehan ei
koske lapsia vaan täysi-ikäisiä aikuisia. Tosiaan olemme siis näköjään saaneet yksimieli-
syyden saattohoidosta, ja nyt keskitymme siihen, mitä mieltä olemme eutanasiasta.

Itse olen itsemääräämisoikeuden vahva kannattaja. En näe tätä toisen tappamiskysy-
myksenä, näen tämän enemmän itse itsestäni päättämisenä, ja siksi en käytä sanaa "mur-
ha". Katsoin Esko Seppäsen esiintymistä A-studiossa. Hän on yksi allekirjoittajista, ja hän
juuri vetosi siihen, että ei puhuta murhaamisesta. Hän totesi, että koskaan ei pystytä kaik-
kia kipuja hoitamaan. Oli hyvää keskustelua, ja odotan nyt mielenkiinnolla valiokunnan ja
valiokuntien lausuntoja. Itse olen perustuslakivaliokunnassa. Katsotaan, mitä täällä valio-
kunnissa tulee esille, mutta suhtaudun tähän myönteisesti ja näen tämän itsemääräämisky-
symyksenä.

18.24 Hannakaisa Heikkinen kesk (vastauspuheenvuoro): Arvoisa herra puhemies! To-
dellakin, eutanasia ei ole vastakkainen asia saattohoidolle ja palliatiiviselle hoidolle, kuten
tässä lakialoitteessakin todetaan. Sielläkin puhutaan molemmista, mutta haluan korostaa
sitä näkemystä, mitä puheenvuorossani esitin ja täällä laajasti puhutaan, että meillä on hy-
vin epätasa-arvoisessa tilanteessa ihmiset saattohoidon ja kivunhoidon suhteen eri puolilla
17



Pöytäkirjan asiakohta PTK 16/2017 vp
Suomea. Jotta me pystyisimme puhumaan myöskin eutanasiasta, niin jos eutanasia halut-
taisiin osaksi saattohoitoa, meillä pitää saattohoidon olla kunnossa. Keskustan eduskunta-
ryhmä ei ole siksi erillistä saattohoitolakia halunnut, koska meillä puhutaan myös normien
purusta ja erillinen laki toisi meille lakeja lisää, vaan haluamme jo olemassa olevaa tervey-
denhuoltolakia muuttaa 24 ja 25 §:ien osalta, [Puhemies koputtaa] jotta saattohoito, pallia-
tiivinen hoito ja kotisairaanhoidon käytännöt tulevat siellä näkyviin ja sallivat myös osal-
taan [Puhemies koputtaa] kuoleman omassa kodissa.

18.25 Stefan Wallin r (vastauspuheenvuoro): Arvoisa puhemies! Liian usein keskustelu
eutanasiasta kompastuu siihen, että ei pystytä pitämään erillään sitä, mitä eutanasialla oi-
keasti tarkoitetaan ja halutaan ja mitä ei tarkoiteta ja ei haluta. Eutanasian virheellinen rin-
nastaminen saattohoitoon tai sitten täysin asiaton spekulointi sillä, että eutanasiasta voisi
tulla tapa hoitaa vanhuksia ja vammaisia, säästää yhteiskunnan rahaa, ovat valitettavia esi-
merkkejä siitä, miten keskustelua usein yritetään hämmentää.

On päivänselvää, että eutanasiaa hakevalle henkilölle pitäisi tarjota mahdollisuus pereh-
tyä tarjolla oleviin perinteisiin hoitomuotoihin, kuten saattohoitoon. Olen samaa mieltä sii-
tä, että erillinen laki saattohoidosta tarvitaan, mutta ei eutanasian tilalle vaan sen rinnalle,
niille, jotka haluavat nimenomaan parempaa palliatiivista hoitoa.

Puhemies! Puhutaan suoraan. Tänään osa parantumattomasti sairaista henkilöistä valit-
see toivottoman tilanteensa ratkaisuksi itsemurhan. Se tapahtuu monesti tavalla tai olosuh-
teissa, jotka jäävät traumaattisiksi jäljelle jääville omaisille, pelastus- ja hoitohenkilökun-
nalle tai niille täysin ulkopuolisille henkilöille, joista tahtomattaan tulee osallisia [Puhe-
mies koputtaa] tai todistajia. Onko yhteiskunnan hiljainen hyväksyntä tällaiselle vaihtoeh-
dolle moraalisesti tai eettisesti hyväksyttävää?

18.26 Ilkka Kantola sd (vastauspuheenvuoro): Arvoisa puhemies! Eutanasia-aloite on
asettanut eduskunnan poikkeuksellisen vaativan eettis-moraalisen pohdinnan äärelle, ja
tämä keskustelu kuvastaa sitä, minkälaisella syvällisellä lähestymistavalla eduskunta ky-
kenee tätä keskustelua käymään. Tämä on arvokasta.

Suomalaisessa kulttuurissa, vähän pidemmässä historiassa, kuolema nähdään yhtäältä
vapahduksena, toisaalta vihollisena. Kun kuljen hautausmailla, siellä vanhemmissa hauta-
kivissä vielä lukee "Lepää rauhassa", ja me saatamme Facebookiin laittaa, kun joku tuttava
on kuollut, että "Rest in peace — Lepää rauhassa". Kuolema on vapahdus, näin ajattelem-
me. Mutta toisaalta ja erityisesti lääketieteessä korostuu se, että kuolema on vihollinen, ja
jos hoidossa oleva potilas kuolee, niin se asennoitumistapa ja sanontatapa on, että "potilas
menetettiin", esimerkiksi elvytyksessä.

Näin nämä kaksi näkökulmaa kuolemaan ovat koko ajan läsnä, ja meidän pitäisi tässä
pystyä tekemään viisaita, potilaan kannalta hyviä ratkaisuja. Itse ajattelen, että tämä aloite
on hyvin tärkeä juuri siinä, että saattohoidon [Puhemies koputtaa] yhdenvertaisuus kaikil-
le kansalaisille korostuu näissä puheenvuoroissa, ja se on tärkeä tavoite.

18.28 Markus Mustajärvi vas (vastauspuheenvuoro): Arvoisa puhemies! Minä en ym-
märrä, mitä surullista tässä kansalaisaloitteessa sinällään on. Sen valmistelussa on keskei-
sesti ollut mukana henkilö, jolla on aivan riittävästi omakohtaisia kokemuksia, mihin viit-
tasi edustaja Merikin. Ja kansalaisaloitteenhan ei tarvitse olla mitään valmista lakitekstiä,
vaan tästäkin aloitteesta minun mielestäni näkee, kuinka sitä on pohdittu ja että siitä on
18



Pöytäkirjan asiakohta PTK 16/2017 vp
kyetty tekemään selkein rajauksin näin tiivis ja selkeästi muotoiltu. Nämä 11 kohtaa ra-
jauksina kertovat kyllä, mistä on kyse ja mitä tavoitellaan. Minusta on äärimmäisen arvo-
kasta myöskin se, että siinä jätetään vapaus lääkäreille ja hoitohenkilökunnalle: heitä koh-
taan ei aseteta mitään velvoitteita osallistua eutanasian toteuttamiseen. Kyllähän tosiasia
on se, että näitä asioita voidaan hoitaa virallisesti tai epävirallisesti, Suomessa tai ulkomail-
la, tai jos halutaan sitten lopputulos, niin joko omatoimisesti tai jonkun muun kuin viran-
omaisen avulla.

18.29 Tapani Tölli kesk (vastauspuheenvuoro): Arvoisa puhemies! Tässä aloitteessa
olemme perimmäisten kysymysten äärellä: on kyse elämästä ja kuolemasta. Siksi on tär-
keää, että tästä asiasta keskustellaan myös vakavasti. On kysymys siitä, saako toisen ihmi-
sen elämän päättää.

Perustuslaissa käsitellään perusoikeuksia, ja keskeisimpiin perusoikeuksiin kuuluu oi-
keus elämään. Se ei ole ihan vähäinen asia. Mielestäni meidän tehtävämme tässä talossa on
elämän suojelu ja hyvän elämän edellytysten turvaaminen, ja siihen kuuluu myös se, että
ihmisillä on mahdollisimman hyvä saattohoito ja saattohoidon edellytykset.

Jos tämä lakialoite hyväksyttäisiin, niin vaara on se — mikä on näkyvissä jo Hollannis-
sa — että toteutuu tämä niin sanottu salamiteoria. Eli avataan ovi kaltevalle pinnalle, ja
vaikka määritellään näennäisesti tarkasti raja, pikkuhiljaa edetään siinä ja rajan määrittely
on vaikeaa. [Puhemies koputtaa] Ei tälle tielle pidä lähteä.

18.30 Markku Eestilä kok (vastauspuheenvuoro): Arvoisa puhemies! Minusta asianmu-
kainen saattohoito on itsestäänselvyys ja sitä pitää kehittää joka puolella Suomea. Oikeas-
taan itse ajattelen niin, että se on yksi sivistysvaltion mittareista, miten se hoidetaan.

Mutta oma siviiliammattini on eläinlääkäri, ja minä olen joutunut tuhansia kertoja tilan-
teeseen, jossa eläinsuojelullisista syistä on jouduttu sitten eläin lopettamaan. On ehkä epä-
korrektia eikä välttämättä kovin järkevää verrata ihmisiä ja eläimiä keskenään, mutta kui-
tenkin väistämättä tilanne joillakin ihmisillä saattaa olla sen kaltainen, että edessä on vain
kärsimyksiä hyvästä saattohoidosta huolimatta. Silloin minä itse olen sitä mieltä, että lain-
säädännössä pitää myös tutkia se mahdollisuus, että niissä tapauksissa, jotka on hyvin do-
kumentoitu ammatti-ihmisten toimesta ja joissa ihmisillä on oma tahto, voidaan tätäkin toi-
menpidettä harkita, ettei sitä apua tarvitse lähteä hakemaan ulkomailta.

18.31 Päivi Räsänen kd (vastauspuheenvuoro): Arvoisa herra puhemies! Edustaja Eesti-
län puheenvuoro oli aika pysäyttävä, kun hän eläinlääkärinä otti nämä kokemuksensa esiin
eläinten lopettamisesta. Ja mielestäni tässä on nimenomaan se suuri ero ihmislääketieteen
ja eläinlääketieteen välillä: sairas koira tai sairas hevonen voidaan toivottomassa tapauk-
sessa lopettaa myrkkyruiskeella, mutta se ei kuulu ihmisen hoitoon. Sen takia mielestäni
meidän ei tule tälle tielle lähteä. Eläinten ja ihmisten asema tulee tässä lääketieteessä pitää
erillään.

18.32 Annika Saarikko kesk (vastauspuheenvuoro): Arvoisa puhemies! Yhdyn niihin ar-
vioihin, jotka toteavat, että tämän kansalaisaloitteen paras puoli on ollut se, että se on pa-
kottanut eduskunnan käsittelemään tätä teemaa, ja myös se, että näin suurella rintamalla eri
tavoin toteutettuna ajattelemme saattohoidon kuuluvan aidosti kaikille oikeutena osana hy-
vää elämää ja sen päättymistä. Pidän hyvin tärkeänä, että siinä yhteydessä otetaan huo-
19



Pöytäkirjan asiakohta PTK 16/2017 vp
mioon ihmisen fyysinen, psyykkinen, henkinen ja hengellinen olemus, esimerkiksi sairaa-
lasielunhoidon rooli uskonnosta riippumatta. Haluan todeta sen, että tässä keskustan aloit-
teessa me olemme liittäneet tämän terveydenhuoltolain osaksi siksi, että me näemme, että
sen pitäisi olla normaali osa terveydenhuoltoa, sellainen osa arkista vaikkakin varsin dra-
maattista hoidon osaa, joka kuuluu kaikille, myös kotiin tuotavana palveluna jatkossa yhä
voimakkaammin.

Haluan todeta, että omalta osaltani suhtaudun tähän sinänsä varsin arvokkaaseen ja hie-
nosti toteutettuun kansalaisaloitteeseen varauksellisesti.

Ensimmäinen varapuhemies Mauri Pekkarinen:  Ymmärsin myöskin edustaja Niikon
pyytäneen puheenvuoroa edustaja Eestilän puheenvuoron johdosta. Mennään nyt näin, että
ensin edustaja Eestilä.

18.33 Markku Eestilä kok (vastauspuheenvuoro): Arvoisa puhemies! Ymmärrän toki,
että tämä aihe on äärimmäisen vaikea keskusteltava, ja totesin jo omassa puheenvuorossa-
ni, että ei tietenkään ihmisiä ja eläimiä voi verrata keskenään, ja elämää ja tätä eettistä koo-
distoa, mikä siihen sisältyy, pitää meidän kunnioittaa, ja siitä pitää puhua hienovaraisesti.
Itse en tiedä, mikä on oikein tai väärin, mutta oman puheenvuoroni tarkoitus oli se, että
kaikki te täällä salissa ette varmaan oman siviiliammattinne takia ole kohdanneet sellaisia
tilanteita, missä lopputulos on varma. Sillä eläimellä, joka tuntee ilmeisesti kohtuullisen
hyvin kipua, yhtä hyvin kuin ihminenkin, ei ole juuri muuta mahdollisuutta kuin se viimei-
nen lähtö, ja jos sitä autetaan, silloin kysymys on eläinsuojelulain noudattamisesta. Minun
mielestäni tämmöinenkin puheenvuoro on tässä tilanteessa suurin piirtein asianmukainen,
koska kunnioitan elämää ja ihmistä mutta kun kysymyksessä on tilanne, jossa ihminen kär-
sii suunnattomasti ja lopputulos on selvä, silloin meidän täytyy ainakin pohtia, voidaanko
lainsäädännöllä tämmöinen tilanne sitten [Puhemies koputtaa] jollakin tavalla tämän ihmi-
sen kautta auttaa.

18.34 Mika Niikko ps (vastauspuheenvuoro): Arvoisa puhemies! Edustaja Eestilä toi hy-
vin esille, mielikuviin tämän, mitä se elämän lopettaminen on, vaikka olikin kysymys eläi-
mestä. Mutta kuinka paljon arvokkaampaa ihmisen elämä onkaan kuin eläimen, jos me tätä
asiaa katsomme eettisestä näkökulmasta ja yhteiskunnallisesta näkökulmasta. Eutanasiaa
ei tarvita arvokkaan kuoleman takaamiseksi. Potilaille voidaan taata hyvä kuolema asian-
tuntevalla saattohoidolla — tästä me olemme täällä yhtä mieltä tänään, kiitos siitä — jossa
kipu ja kärsimys lievitetään lääkkein ja henkisellä ja myös hengellisellä tuella. Eutanasia
on täysin vastakkainen ajatus sille, että kuolevaa potilasta hoidetaan mahdollisimman hy-
vin. Jos haluamme saattohoitoon mahdollisimman osaavan, tasapainoisen ja luotettavan
henkilökunnan, meidän ei tule sallia eutanasiaa. Eutanasian salliminen voisi uhata myös
saattohoidon taloudellisia resursseja. Tämä vain on faktaa. Näin voi käydä ihan riippumat-
ta siitä, mitä tänään olemme puhuneet. Onko Hollannissa hyvää saattohoitoa? Tästä olem-
me tänään puhuneet. Me näemme, mikä on puun hedelmä. Katsotaan puun hedelmää [Pu-
hemies koputtaa] ja otetaan oppi siitä.

18.35 Suna Kymäläinen sd (vastauspuheenvuoro): Arvoisa herra puhemies! Jonain päi-
vänä kuolen mutta sitä ennen elän, ja aion elää tuon elämäni arvostaen omaa vapauttani
päättää, kuinka elämäni elän. Omasta mielestäni tässä eutanasia-kansalaisaloitteessa on
20



Pöytäkirjan asiakohta PTK 16/2017 vp
pitkälti kysymys siitä omasta tahdosta päättää viimeisistä hetkistään, ja sen vuoksi mieles-
täni edustaja Eestilän esille ottama elämän arvostaminen oli tärkeä näkökulma myös tässä
keskustelussa. Kuolema pelottaa ja kuolema on aina henkilökohtainen. Valitettavasti itsel-
läni on eutanasian kannattamisen kannalta henkilökohtaisia kokemuksia. Olen nähnyt, mi-
ten ruma ja riistävä kuolema voi olla. Harmittaa aloitteen tekijöiden puolesta, jos näitä
asioita täällä murhaamisella tai muulla pyritään leimaamaan.

18.36 Aila Paloniemi kesk (vastauspuheenvuoro): Arvoisa puhemies! Minulla on koke-
musta molempien vanhempieni saattamisesta rajan toiselle puolelle. Kumpikin vanhem-
mistani, iäkkäistä vanhemmistani, jotka toki kuolivat eri aikaan, saivat kivunlievityksen, ja
minä ja sisareni olimme saattamassa. Päiväkausia istuimme siinä saattohoitotilanteessa
heidän kanssaan, ja minusta molempien kuolema oli kaunis. Minä toivoisin tietenkin, niin
kuin täällä salissa moni on sanonut, että tätä palliatiivista hoitoa ja saattohoitoa ja riittävää
kivunlievitystä saisivat kaikki tarvitsevat.

Minunkin täytyy sanoa, että minä suhtaudun varauksellisesti tuohon eutanasia-asiaan
ihan senkin takia, että kyllä valitettavasti esimerkiksi Hollannissa ja Belgiassa eutanasia on
liukunut sellaisille alueille, joilla minä en voi käsittää, että se eutanasia olisi oikea ratkaisu:
mielenterveysongelmaisiin, muistisairaisiin vanhuksiin, jopa alaikäisiin lapsiin. Jotenkin
minä en voi käsittää, että on eutanasian tarkoitus sellainen.

18.37 Toimi Kankaanniemi ps (vastauspuheenvuoro): Arvoisa herra puhemies! Täällä
ministeri Soini ja edustajat Gustafsson, Räsänen ja Tölli viimeksi pitivät erinomaiset pu-
heenvuorot, joihin lämpimästi voin yhtyä. En siis kannata tämän aloitteen hyväksymistä
enkä eutanasian toteuttamista Suomessa. Lähtökohta on pitkälti se, että koen, että ihmis-
elämä on pyhä ja sen kunnioituksen täytyy olla lainsäädännön ja yhteiskunnan perusta.

Tähän esitykseen, asiaan liittyy sitten ihan näitä käytännön ongelmia tässä aina. Toinen
ihminen tekee kuitenkin päätöksen toisen ihmisen elämän päättämisestä, ja sille en näe oi-
keutusta.

Yhdyn lämpimästi siihen, mitä täällä on puhuttu saattohoidon kehittämisestä, ja kiireh-
din suorastaan sitä, että tähän panostetaan. Sitten uskon, että kivunlievitys tänä päivänä jo
— olen sen päässyt läheltä näkemäänkin — on edennyt pitkälti ja sitä voidaan edelleen pa-
rantaa.

18.39 Sanna Marin sd (vastauspuheenvuoro): Arvoisa puhemies! Eutanasiakysymys on
vaikea, mutta on hyvä, että eduskunnassa käydään keskustelua paitsi oikeudesta hyvään
elämään myös hyvään kuolemaan.

Minulle kysymys eutanasiasta konkretisoitui, kun keskustelin asiasta nyt jo edesmen-
neen tamperelaisen puoluetoverini Mikko Järven kanssa. Mikko sairasti keuhkofibroosia,
jossa keuhkot kovettuvat vähitellen ja lopettavat hapen ottamisen. Seurauksena on hidas
tukehtuminen. Mikko halusi eutanasian ja ajoi sitä myös poliittisesti. Sittemmin hän kuoli
Tampereen yliopistollisessa sairaalassa, ennen kuin ehti matkustaa klinikalle Sveitsiin saa-
maan hyvän kuoleman.

Kannatan eutanasian mahdollistamista lainsäädännöllä ja kannatan nyt käsittelyssä ole-
vaa kansalaisaloitetta. Kysymys on vaikea, mutta minulle kysymys on inhimillisyydestä ja
armollisuudesta ihmisille, jotka ovat kohdanneet sairauden, jonka päässä on varma kuole-
ma.
21



Pöytäkirjan asiakohta PTK 16/2017 vp
18.40 Eeva-Maria Maijala kesk (vastauspuheenvuoro): Arvoisa puhemies! Tässä salis-
sa on tänään esitetty todella hyviä ja kunnioitettavia perusteluita eutanasialle, mutta en pys-
ty missään nimessä itse tätä asiaa hyväksymään, koska ihmisellä pitää olla ehdoton oikeus
elämään. Jos mikään vaarantaa tämän ehdottoman oikeuden, niin sitä ei pysty hyväksy-
mään. Ihmisellä ei saa olla vaihtoehtoisena ajatuksena se, että minä toivon eutanasiaa, et-
ten olisi muille rasitteena, minä en saa olla muille taakkana. Jos on kertaakaan ihmisellä
mielessä ja vaihtoehtona eutanasia, niin silloin se ei saa mennä eteenpäin. Tämän vuoksi en
voi hyväksyä tätä asiaa, koska oikeus elämään voi kärsiä tästä asiasta. Hoidetaan kivunlie-
vitys kunnolla.

Lopuksi vielä, että tunnen useita henkilöitä, jotka ovat ottaneet yhteyttä, jotka toivovat,
että pääsisivät pois, mutta heille täytyy etsiä muita vaihtoehtoja.

Ensimmäinen varapuhemies Mauri Pekkarinen:  Arvoisat edustajat! Ehkä yhtä kahta
edustajaa lukuun ottamatta kaikki pyytäneet ovat ainakin kerran käyttäneet puheenvuoron.
Myönnän vielä muutaman puheenvuoron, ja sen jälkeen ehdotukseni on, että siirrytään pu-
hujalistaan. Jos edustajat kokevat vielä aivan erityistä sanomisen tarvetta, niin vielä nyt
seuraavan puheenvuoron aikaan pyydän nousemaan ylös. Sitten pannaan tämä debattiosa
poikki.

18.41 Susanna Koski kok (vastauspuheenvuoro): Arvoisa puhemies! Kysymys euta-
nasiasta on yksi suurimpia ihmisyyteen ja moraaliin liittyviä kysymyksiä. Kuten kollega
Marin jo totesi, niin kyllä meillä kaikilla on varmasti kohtalona kuolema. Siltä ei meistä
kukaan voi välttyä. Sen sijaan keskustelu sellaisista viimeisistä hetkistä, jotka ovat äärim-
mäisen tuskallisia, on tässä salissa jokseenkin mieletöntä, koska on aivan taattua, ettei ai-
nakaan eduskunnassa löydy ainuttakaan kansanedustajaa, joka olisi millään tavalla sellai-
sen kärsimyksen puolella. Sen sijaan hoitokäytäntöjen pitäisi käytännössä olla sellaisia,
että ihmiset saavat kivunlievitystä tarpeensa mukaan, ei kelloa katsomalla. Nyt kuitenkin,
kun puhutaan kuoleman tuottamisesta, voimmeko me yhteiskunnassa, jonka keskeiset tu-
kipilarit ja arvopohjat rakentuvat ihan vauvasta vaariin sille, että elämää vaalitaan, ottaa
[Puhemies koputtaa] siihen elementin kuoleman tuottamiseksi ja millä tavalla se muuttaa
koko tätä yhteiskunnallista arvopohjaa, siitä tässä keskustelussa on kyse.

18.42 Sari Tanus kd (vastauspuheenvuoro): Arvoisa herra puhemies! Minulla on ollut
etuoikeus olla useamman kerran läsnä siinä arvokkaassa hetkessä, kun ihminen siirtyy ra-
jan yli. Minä sanoisin, että tähän maahan enemmän elämän arvostusta ja hyvää saattohoi-
toa kaikille tarvitseville kaikkialla Suomessa. Toisen ihmisen aktiiviselle surmaamiselle ei
saa avata väylää. Se on kalteva pinta, siitä on jo kokemusta meillä ja muualla.

Kun tämä aloite tuli, niin luin tarkkaan joka ikisen kohdan, ja minä voin sanoa, että kun
tarkkaan luette, niin mikään näistä perusteluista ei ole kestävä, alkaen siitä, että jos muu
hoito ei riitä lievittämään kipua ja kärsimystä, meillä on keinot lievittää kipua ja kärsimys-
tä.

Terveydenhoitohenkilökunnan lakisääteinen oikeus kieltäytyä elämän lopettamisesta
eettisen tai uskonnollisen vakaumuksen perusteella oli kansalaisaloitteeni ajatellen myös
mahdollista eutanasian tulemista. Tämä eduskunta hylkäsi sen, mutta nyt olemme siinä,
mikä on henkilökunnan tulevaisuus, [Puhemies koputtaa] jos tämä sallitaan.
22



Pöytäkirjan asiakohta PTK 16/2017 vp
18.43 Laura Huhtasaari ps (vastauspuheenvuoro): Arvoisa puhemies! Tätä vakavaa
asiaa olen itsekin todella paljon pohtinut. Porilainen Jussi Aurén kirjoittaa Satakunnan
Kansassa, että avaamme oven, jota on myöhemmin vaikea sulkea. Tämä kysymys pakot-
taa kansanedustajat perehtymään asiaan ja asiantuntijoihin kunnolla. Se on tärkeä asia.
Suomen Lääkäriliitto vastustaa eutanasian laillistamista. Lääkäriliiton vastaus oli selvä: ei,
ensin saattohoito kuntoon. Saattohoidon keskeisimmät ongelmat ovat: siirtyminen paran-
tavasta hoidosta oireenmukaiseen hoitoon viivästyy, saattohoitopaikkoja on liian vähän ja
henkilöstöllä on osaamisvajetta. Hoidetaan tämä asia ensin kuntoon, ja sen jälkeen vasta
keskustellaan muusta.

18.45 Anna Kontula vas (vastauspuheenvuoro): Arvoisa puhemies! Täällä on useaan
kertaan toistettu tätä kaltevan pinnan teoriaa. Minä ymmärrän, että kansalaiskeskustelussa
ollaan huolissaan, että mitäs, jos käykin niin, mutta me olemme nyt siinä salissa, jossa pää-
tetään ne pinnat, joilla liikutaan. Ei ole olemassa mitään toisia saleja, joissa säädettäisiin
joitain toisia lakeja. On vain tämä sali, jossa tämän maan lait säädetään, ja se on pitkälti
meistä kiinni, millaisia kaltevuuksia me täällä hyväksymme. [Mika Niikko: Juuri näin!]

Väärinkäytökset ovat aina mahdollisia minkä tahansa lain kanssa, ja sitä varten länsi-
maissa on vuosikymmenten aikana kehitetty aika tehokkaat kontrollijärjestelmät, joilla py-
ritään näiden väärinkäytösten kanssa elämään. Tämä pätee eutanasiaan aivan niin kuin
kaikkiin muihinkin sellaisiin lainsäädännön malleihin ja muotoihin, joissa ollaan tekemi-
sissä akuutisti ihmisten perusoikeuksiin [Puhemies koputtaa] liittyvien kysymysten kans-
sa.

Ensimmäinen varapuhemies Mauri Pekkarinen:  Edustaja Kontulan puheenvuoron
johdosta myönnän puheenvuorot edustajille Heikkinen, Tanus ja Gustafsson.

18.46 Hannakaisa Heikkinen kesk (vastauspuheenvuoro):  Arvoisa herra puhemies!
Minä haluan toistaa tämän ajatuksen siitä, että saattohoito, palliatiivinen hoito ja eutanasia
kuuluvat samaan keskusteluun. Tässä salissa on hyvin yksimielinen näkemys siitä, että me
haluamme kehittää saattohoitoa. Pelkkä halu ei riitä. Jotta me pystyisimme tasa-arvoisesti
takaamaan hyvän saattohoidon Suomessa, hoitohenkilökunnan koulutukseen pitää kiinnit-
tää huomiota. Tämä jää aika pienelle osalle tässä keskustelussa. Me voimme lailla vaatia
eri asioita, mutta jos lopputulos on se, että meillä ei ole henkilökunnalla keinoja toteuttaa,
koulutusta toteuttaa laadukasta saattohoitoa, niin sitä ei tule.

Edustaja Juvonen, kiitos sinulle, [Puhemies koputtaa] te olette pitkään tehnyt paljon työ-
tä saattohoidon eteen, se tunnustus hänelle annettakoon.

18.47 Sari Tanus kd (vastauspuheenvuoro): Arvoisa herra puhemies! Tämä kalteva pinta
on todella Euroopassa jo koettu. Se on totista totta. Vaikka siellä laitettiin tarkat säädökset,
tarkat rajat, milloin eutanasiaa käytetään, niin tilanne on aivan toinen. Tämä kalteva pinta
on koettu myös Suomessa. Ei ole kuin 40 vuotta siitä, kun pienen ihmisen surmaaminen
kohdussa tuli lailliseksi. Silloin keskusteltiin, että vakaumuksellinen henkilökunta, niin
lääkärit kuin hoitajat, tulee huomioida tässä asiassa, mutta sitä valitettavasti ei viety silloin
lainsäädäntöön, se jäi keskustelun tasolle. Mutta kuka olisi uskonut, että Suomessa, länsi-
maisessa demokratiassa, muutamassa vuosikymmenessä siitä tulee tapa toimia ja jopa niin,
että kyseiselle keskeiselle ammattialalle ei Suomessa pääse edes opiskelemaan, alalle, joka
23



Pöytäkirjan asiakohta PTK 16/2017 vp
on vielä hyvin naisvaltainen ala, ja edes naisjärjestöt eivät näe tätä, minkälainen on tilanne,
kuinka se on ylösalaisin muuttunut? Meillä on kalteva pinta nähtävissä Suomessa.

18.48 Jukka Gustafsson sd (vastauspuheenvuoro): Arvoisa puhemies! Pidän paljon
edustaja Kontulan analyyttisuudesta, mutta joskus se on vähän ärsyttävänkin puhdasoppis-
ta. Nimittäin kyllä minusta tässä eutanasiakeskustelussa on aivan välttämätöntä keskustel-
la tästä saattohoidosta ja sen lakiin saamisesta. Pidän tämän käydyn keskustelun lähes his-
toriallisena saavutuksena sitä, että tästä asiasta ollaan näin laajalti yhtä mieltä, koska näen
niin kuin professori Puskakin, että tämän saattohoitolain laajamittainen toteuttaminen on
ehdoton edellytys, jos nyt sitten joskus jotkut ovat sitä mieltä, että eutanasia on tarpeellis-
ta. Itse en näillä tiedoin sitä näe.

18.49 Rami Lehto ps (vastauspuheenvuoro): Arvoisa puhemies! Minäkin olen huolissani
siitä, miten eutanasian salliminen vaikuttaisi vanhuuden, vammaisuuden ja vaikean sairau-
den sietoon yhteiskunnassamme. Esimerkiksi Belgiassa hoivakotien asukkaiden ja yli 80-
vuotiaiden toiveet eutanasiasta lisääntyvät. Eräs syy toiveelle on taakkana olemisen tuska
— siis taakkana olemisen tuska. Onko eutanasiasta silloin tullut lähestulkoon kansallisvel-
vollisuuden suorittamista, kun ympäröivän yhteiskunnan asenteet, lait ja normit vaikutta-
vat yksilön valintoihin? Tätäkö me haluamme myös Suomeen?

Jos meillä sallittaisiin eutanasia, siitä voisi tulla alkuun muoti-ilmiö. Terveenä ollessa
luvattaisiin, että minäkin haluan armokuoleman, jos sairastun vakavasti, mutta sitten kun
sairastutaan todellisuudessa vakavasti, mikä johtaa kuolemaan, niin voi tullakin kuoleman-
pelko ja haluaa taas elää. Mutta onko silloin yhteiskunnan ja ystävien paine se, että pidä lu-
pauksesi, sinä olet halunnut tätä? [Puhemies koputtaa] Tätäkö halutaan sitten Suomeen?

18.50 Arto Pirttilahti kesk (vastauspuheenvuoro): Arvoisa herra puhemies! Olemme to-
dellakin perimmäisen äärellä tänään. Kiitos tietenkin aloitteen tekijöille, että me saamme
täällä salissa tästä asiasta keskustella.

Toivon, että StV todella tarkkaan tutkii ja kuuntelee, varsinkin näitä meidän lääkäreitä,
mitkä tästä ovat antaneet omat lausuntonsa. Näen, että me olemme aina hakeneet valiokun-
tana esimerkkiä Ruotsista, mutta sitä pitäisi hakea nyt kyllä sieltä Hollannista ja katsoa,
minkälainen lainsäädäntö siellä on ja miten se on mennyt, ja arvioida sitä, ettemme me to-
dellakin ole sillä kaltevalla pinnalla.

Itse en tällä hetkellä kovin mielelläni tätä asiaa kannata, olen kääntynyt ehkä sille puo-
lellekin enemmän.

Tämä keskustelu on hyvää myös tämän saattohoidon osalta. Että tätä on lähdetty vie-
mään eteenpäin. Toivon, että tämän ohessa me saamme myös hyvän saattohoidon lainsää-
dännön.

Yhdyn näihin kiitoksiin edustaja Juvoselle, joka myös edellisellä kaudella otti tämän
saattohoitoasian esille ja on sitä pitänyt hyvinkin esillä.

Eli inhimillinen elämä ja inhimillinen kuolema.

Ensimmäinen varapuhemies Mauri Pekkarinen: Myönnän vielä tässä keskustelussa
puheenvuorot edustajille Mäkisalo-Ropponen, Wallin, Juvonen ja Essayah, ja sen jälkeen
siirryttäneen puhujalistaan.
24



Pöytäkirjan asiakohta PTK 16/2017 vp
18.51 Merja Mäkisalo-Ropponen sd (vastauspuheenvuoro): Arvoisa puhemies! Mieles-
täni eutanasiasta keskustelun yhteydessä on voitava keskustella myös saattohoidosta. Sil-
lä, kun itse olen keskustellut kansalaisten kanssa, olen huomannut, että monesti kansalai-
set puhuessaan eutanasiasta tarkoittavat kuitenkin hyvää saattohoitoa. [Eduskunnasta: Juu-
ri näin!]

Toivon, että valiokunta paneutuu tähän asiaan huolellisesti ja erityisesti siihen, minkä
verran fyysistä, psyykkistä ja sosiaalista kipua voidaan eri menetelmin poistaa, koska epä-
varmuus tästä on tullut erityisesti esille tässä keskustelussa.

Minä olen itse ollut mukana sekä omaisena että hoitajana lukuisissa saattohoitoproses-
seissa ja siksi minä puhun saattohoidon puolesta mutta en kannata eutanasiaa. [Eduskun-
nasta: Hyvä!]

18.52 Stefan Wallin r (vastauspuheenvuoro): Arvoisa puhemies! Tässä tehtiin äsken
tämä rinnastus eläimiin. Totta kai eläimet ja ihmiset ovat aivan eri asioita, mutta täytyy kyl-
lä sanoa, että eläinlääkärin uskottavuudella edustaja Eestilä kyllä kiinnitti huomiota siihen
tosiasiaan, että me pidämme itsestään selvänä sitä, että kärsivä eläin voidaan lain nojalla
lopettaa, kun ihmisille ei sallita oikeutta pyytää tätä kuolinapua, jos itse haluaa.

Edustaja Maijala totesi osuvasti, että ihmisellä on ehdoton oikeus elämään. Se on aivan
totta. Mutta jos ihminen ehdottomasti haluaa luopua tästä oikeudesta siinä tilanteessa, kun
ei ole enää toivoa jäljellä, niin miksi sitä oikeutta ei hänelle voitaisi antaa?

18.53 Arja Juvonen ps (vastauspuheenvuoro): Arvoisa puhemies! Kiitos kauniista sa-
noista edustajille Pirttilahti ja Hannakaisa Heikkinen. — Oikeusasiamies 2015 teki selvi-
tyksen siitä, millä tavalla saattohoito toteutuu vanhustenlaitoksissa, ja hänen huomionsa oli
se, että henkilöstöä ei ole siellä riittävästi. Meillä oli vanhuslaki viime kaudella käsittelys-
sä, ja yritin sinne saada merkintää siitä, että nämä saattohoito-ohjeistukset ja -suositukset,
joita sosiaali- ja terveysministeriö kannusti kuntia tekemään, tulisivat lakisääteisiksi. Oli
ikävää, että se ei sinne lakiin tullut, mutta kuitenkin siellä vanhuslaissa on merkintä siitä,
että jos osastolla on erikoinen tilanne, vaikkapa saattohoitotilanne, niin olisi suotavaa, että
sitä henkilöstöä palkattaisiin sinne lisää. Tässä on suuri merkitys työnantajalla kyllä huo-
mioida sitten nämä tilanteet.

Kipu — riittävä kivun lievitys — ja läsnäolo saattohoitotilanteessa oli saattohoitosemi-
naarin yleisön vastaus siihen, millaista hoitoa he haluavat saada. Minä itse näen, että siinä
vaiheessa, kun ihminen on vuoteen pinnasta ylhäällä, niin kivulias, hänelle tulee antaa niin
riittävästi ja paljon kipulääkettä, [Puhemies koputtaa] että kivut lakkaavat. Onko se euta-
nasia, sitä en osaa sanoa.

Ensimmäinen varapuhemies Mauri Pekkarinen: Tämän debatin viimeinen puheenvuo-
ro.

18.54 Sari Essayah kd (vastauspuheenvuoro): Arvoisa puhemies! Asuessani meppivuo-
sina Belgiassa maa hyväksyi eutanasian laajentamisen alaikäisiin lapsiin, ja täytyy sanoa,
että se oli monille potilasjärjestöille ja vammaisjärjestöille ja pitkäaikaissairaitten omaisil-
le se niin sanottu viimeinen pisara. Viime viikonloppuna oli myöskin Tiina Saarron ja Juho
Lehdon, jotka ovat palliatiivisen hoidon ylilääkäreitä HYKSissä ja TAYSissa, kirjoittama
kirjoitus. He toteavat, että "eutanasian laillistaminen nykytilanteessa johtaisi useammin
25



Pöytäkirjan asiakohta PTK 16/2017 vp
kyseenalaisiin surmaamisiin kuin yksittäisten ihmisten armokuolemiin. Belgiassa hoiva-
kotien asukkaiden ja yli 80-vuotiaiden eutanasiat lisääntyvät, ja taakkana olemisen tuska
on merkittävä syy toivoa eutanasiaa. Näyttäytyykö eutanasia pian vanhuksille ja vakavasti
sairaille kunniallisena toiveena tai jopa velvollisuutena?" He ovat todellakin huolissaan sii-
tä, että eutanasia on nimenomaan se, josta tulee saattohoidon korvike. Siinä mielessä mei-
dän ei tarvitse täällä teoreettisesti ja hypoteettisesti puhua jostakin liukuvasta pinnasta. Se
on todellisuutta Euroopassa. [Puhemies koputtaa] Ei tehdä niitä virheitä perässä.

Ensimmäinen varapuhemies Mauri Pekkarinen: Nyt siirrytään puhujalistaan.

18.55 Pekka Haavisto vihr: Arvoisa puhemies! Kiitos mahdollisuudesta käyttää tässä
keskustelussa puheenvuoro. En halunnut tiivistää sitä tuollaiseksi vastauspuheenvuoroksi,
koska asia on niin suuri ja on monia näkökohtia, joita on otettava esille. Niin kuin monet
ovat sanoneet, ollaan niin sanotusti perimmäisten kysymysten äärellä.

Ensinnäkin, mielestäni tämä kansalaisaloite on osoittanut sen, että on asioita, joista puo-
lueiden sisällä on eriäviä näkemyksiä mutta jotka kansalaiset haluavat eduskunnan käsitte-
lyyn, ja tämä on mielestäni tyypillinen sellainen asia, jossa kansalaisaloite ja aloiteoikeus
on osoittanut voimansa ja on saatu eettisesti hyvin vaikea kysymys tänne eduskunnan kä-
sittelyyn.

Toiseksi, olen hyvin tyytyväinen siitä, että tässä kansalaisaloitteessa on esitetty varsin
tiukat kriteerit, 11 kohtaa, joiden tulisi täyttyä tämän aloitteen mukaan, jos eutanasia tulisi
mahdolliseksi, ja täällä jo muun muassa edustaja Timo Heinonen näihin kohtiin hyvin viit-
tasi.

Kolmanneksi, minusta se koko keskustelu, jonka kaksi veteraanipoliitikkoa Esko Sep-
pänen ja Iiro Viinanen ovat aloittaneet, on ollut hyvin arvokasta — tämähän on jo jatkunut
muutaman vuoden ajan — ja he ovat omalla elämänkokemuksellaan ja omalla osaamisel-
laan, omalla ajattelullaan lähteneet tähän keskusteluun ja keskustelun virittämiseen Suo-
messa. Minusta tämä on hyvin tärkeä osoitus siitä, että tätä kansalaiskeskustelua tarvitaan.
Ja kun luin tätä Esko Seppäsen ja Ilkka Taipaleen... [Hälinää] — Aha, nyt on vähän mete-
liä täällä takana. [Puhemies koputtaa] — Kun luin Esko Seppäsen ja Ilkka Taipaleen kirjaa
eutanasiasta, niin mielestäni se oli tavattoman hyvin koottu sen vuoksi, että siinä oli eri
mielipiteitä. Luin muun muassa Päivi Räsäsen erinomaisen artikkelin juuri tästä Esko Sep-
päsen ja Ilkka Taipaleen kirjasta. Siinä oli otettu koko tämä kirjo argumentteja, joita tässä-
kin salissa on otettu esiin. Yksi luku siinä kirjassa jäi erityisesti mieleeni, ja se oli tällainen
pyörätuolissa Sveitsiin lähtenyt isoisä, joka sitten Sveitsistä sai tämän kuolinavun. Hän oli
pitänyt päiväkirjaa, kertoi näistä valmisteluista, kertoi viimeisestä hyvästijätöstä perheel-
leen, viimeisistä puheluista, ja ikään kuin, voi sanoa ainakin hänen tapauksessaan, hyvin
arvokkaasti sitten vietti viimeiset päivänsä. Ja tietysti itselleni tuli ainakin se mieleen, että
johtaako nykyinen tilanne tällaiseen kuolinaputurismiin, eli he, joilla on mahdollisuus läh-
teä, lähtevät ja saavat tällaista mielestään arvokasta apua, kun Suomessa tätä mahdollisuut-
ta ei ole.

Mutta sitten on toisenlaisiakin näkökulmia. Luin esimerkiksi Kalle Könkkölän erin-
omaisen kirjoituksen Helsingin Sanomista, jossa hän tavallaan problematisoi sitä asiaa,
että alkavatko jotkut ihmiset leimaantua eutanasiakelpoisiksi, tuleeko tällainen ajattelu,
jolloin aletaan sanoa, että "sulle eutanasia voisi sopia parhaiten", ja näin poispäin. Ja tie-
tysti vaikeasti vammautuneita tai vanhoja ihmisiä tällainen henkinen paine saattaa sitten
26



Pöytäkirjan asiakohta PTK 16/2017 vp
helposti vaivata, että he kokevat, että heiltä tällaista ratkaisua odotetaan, voi olla sukulaisia
tai muita, jotka tällaista painostusta tuovat, ja silloin juuri tämä pelko taakaksi joutumises-
ta, joka täällä on noussut esiin, on varmasti ihan todellinen pelko. Samaten — ja viittaan
vielä tähän samaan kirjaan, huomaatte, että olen lukenut sitä hartaudella — Claes Anders-
son mielestäni erittäin hyvin kertoi myöskin omakohtaisia kokemuksia oman äitinsä koh-
talosta, mutta otti esiin masentuneisuuden ongelman. Niin kuin nykyään tiedämme, on ih-
misiä, jotka uhkaavat itsetuhoisuudella, ja joku voi ikään kuin uhata tällä asialla, että "läh-
den tästä hakemaan kuolinapua, jos asiat eivät muuten järjesty", ja näin poispäin. Se voi
olla myöskin sukulaisille hyvin raskas kokemus, eli minkälaisissa rajatiloissa silloin ma-
sentuneisuuden kautta joudutaan näitä asioita ratkomaan.

Mielestäni kaikki nämä asiat ovat nyt sellaisia — ja en osaa suurta viisautta antaa valio-
kunnalle — että nämä pitäisi valiokunnassa käydä läpi, juuri nämä rajapinnat, kaltevat pin-
nat, ääritilanteet. Tämä on mielestäni erittäin tärkeää, että nämä tässä kunnolla puntaroi-
daan ja käydään lävitse. Mutta itse ikään kuin näillä reunaehdoilla ja vielä näillä varauksil-
la, joita mielestäni on perustellusti tässä esitetty, olen varovaisen myönteinen sille, että tiu-
koin kriteerein Suomessa voitaisiin tällainen lainsäädäntö toteuttaa, mutta jään odotta-
maan myöskin näkökohtia, joita sitten valiokunta ehkä tähän asiaan vielä löytää.

Aivan lopuksi, arvoisa puhemies: Mielestäni yhden asian tämä keskustelu on nyt jo saa-
vuttanut, ja se on tämä saattohoitoon liittyvä yhteinen ajattelu täällä eduskunnassa, ne kriit-
tiset näkemykset, joita monet ovat esittäneet saattohoidon nykyistäkin tilaa ja saatavuutta
kohti, ehkä saattohoidon joitakin menetelmiä kohti. Yhdyn kaikkiin niihin ajatuksiin, että
tämä asia pitää ratkaista, mutta se ei tietenkään poista kansalaisaloitteen sitä varsinaista
kohdetta, että meidän on myöskin otettava täällä eduskunnassa kantaa itse eutanasiakysy-
mykseen, kun saamme toivottavasti hyvin valmistellut mietinnöt valiokunnista.

19.01 Niilo Keränen kesk: Arvoisa puhemies! Näitä kansalaisaloitteita näköjään tehdään
usein semmoisista asioista, jotka sytyttävät meitä ja joitten kanssa on hyvä kiihkoilla. Olen
kuitenkin ihan mielihyvällä seurannut, että tässä keskustelussa on pysytty asiassa.

Arvoisa puhemies! Ihan perusteita ensin.
Kreikan kielestä suomennettu eutanasia merkitsee hyvää kuolemaa. Puhekielessä ja

käytännössä eutanasialla tarkoitetaan kuolinapua, ja sitä se on myöskin kansalaisaloitteen
mukaan. Keskustelussa on varsinkin muutama vuosi sitten ja aiemmin käytetty käsitteitä
passiivinen ja aktiivinen eutanasia. Aktiivista on tuo edellä mainittu kuolinapu, passiivista
on taas se, että kuolemaan johtavassa sairaudessa potilasta ei esimerkiksi ryhdytä elvyttä-
mään sydämen pysähtyessä. Tämäkään passiivinen ei kuitenkaan ole täysin passiivista —
ei ole ollut aikaisempinakaan vuosina, ennen nykyistä saattohoidon ja palliatiivisen hoi-
don hyvää tasoa. Hoitohenkilöstö on huolehtinut silloinkin aktiivisesti potilaan tarvitse-
masta kipulääkityksestä, jotta viimeisinä päivinä ja viimeisillä hetkillä ei tarvitsisi kärsiä
kivuista, ahdistuksesta, hengenahdistuksesta ja niin edelleen. Hiipuvan elämän laatu on hy-
vässä hoitopaikassa jo aiemmin pyritty pitämään tilanteeseen nähden parhaana mahdolli-
sena. Sinänsä passiivinen eutanasia on tietysti käsitteenä huono, koska silloinkin pyritään
hyviin ja arvokkaisiin viimeisiin hetkiin.

Hyvään loppuvaiheen hoitoon parantumattomassa sairaudessa onkin todella viime vuo-
sina kehitetty erityisesti palliatiivista eli oireita lievittävää hoitoa sekä saattohoitoa. Tässä
yhteydessä tuon vielä kerran esille tämän keskustan eduskuntaryhmän lakialoitteen: ter-
veydenhuoltolain 24 §:ää esitetään muutettavaksi niin, että kunnan ja sairaanhoitopiirin
27



Pöytäkirjan asiakohta PTK 16/2017 vp
velvollisuudeksi tulee myöskin palliatiivisen ja saattohoidon järjestäminen. Samassa laki-
aloitteessa ehdotetaan myöskin muutosta terveydenhuoltolain 25 §:ään, jossa puhutaan ko-
tisairaanhoidosta ja kotisairaalahoidosta. Tämän muutoksen tarkoituksena on se, että
myöskin kotona voisi kuolemansairas potilas viettää viimeiset hetkensä.

Tämän palliatiivisen ja saattohoidon tavoitteena on nimenomaan kivuttomuus, myötä-
eläminen, hyvät viimeiset päivät. Nykyaikaiset, tehokkaat kipulääkkeet oikein annosteltui-
na mahdollistavat kivuttomuuden hyvin suurelle, valtaosalle kuolevista potilaista. Omasta
kokemuksesta, pitkän lääkärinuran perusterveydenhuollossa tehneenä tiedän, että nämä
lääkkeet saattavat hiukankin yliannoksina joskus nopeuttaa potilaan kuolemaan, mutta tätä
ei Suomen lääkärikunta ole millään tavalla ongelmaksi kokenut.

Arvoisa puhemies! Kansalaisaloitteen mukaan eutanasia tulisi sallia tilanteessa, jossa
potilaalla on sietämättömiä fyysisiä tai psyykkisiä oireita, kipuja tai kärsimyksiä, joita ei
voida olennaisesti lievittää lääketieteen keinoin. Aloitteen mukaan myös kuolemaan johta-
va sairaus oikeuttaisi eutanasiaan. Potilaan tulee edelleen aloitteen mukaan itse esittää har-
kittu eutanasiapyyntö toistuvasti, hänen pitää olla oikeustoimikelpoinen ja kognitiivisesti
kompetentti. Tämä hieno viimeinen termi tarkoittaa, että potilaan tulee todella tajuta ja tie-
dostaa, mitä hänen eutanasiapyyntönsä tarkoittaa.

Aloitteessa myös psyykkiset oireet voisivat olla eutanasian peruste. Erikseen aloite kui-
tenkin toteaa, että depressio on ensin hoidettava — masentunut ei siis voi pyytää itselleen
eutanasiaa tämän aloitteen mukaan. Tästä herää muutama kysymys: Onkohan esimerkiksi
parantumattomasti sairas potilas joskus masentunut? Estääkö masennus heilläkin euta-
nasian pyytämisen? Myös se on kyseenalaista, miten psyykkisestä sairaudesta kärsivä to-
della tajuaa pyyntönsä merkityksen. Esimerkiksi kaksisuuntaista mielialahäiriötä tai skit-
sofreniaa sairastavalla todellisuudentaju on kyllä usein hukassa, ja on kyllä kyseenalaista,
miten hänen pyyntöönsä tulisi suhtautua.

Arvoisa puhemies! Yksinkertaisinta aloitteen mukainen eutanasia olisi ehkä parantu-
mattomasti sairaille syöpäpotilaille. Minulla on pieni otos. Olen keskustellut kahden syö-
pälääkärin kanssa: toinen on veteraani, ja toinen on erikoistumassa oleva syöpälääkäri. He
ovat kertoneet, että yksikään syöpäpotilas ei ole heille varovastikaan ehdottanut euta-
nasiaa. Syöpäpotilailla on aina toivo paremmasta, vaikka lääketieteen näkökulmasta sel-
laista on korkeintaan hippusen verran. Sen sijaan psyykkisesti sairailta tällaisia varovaisia
kysymyksiä on heillekin tullut.

Arvoisa puhemies! Monilla dementiaa sairastavilla tai esimerkiksi kehitysvammaisilla
on asioitten hoitamista varten laillinen edunvalvoja. Kun heille tulee vaikkapa kivulias
syöpäsairaus, heille ei eutanasia olisi aloitteen mukaan mahdollinen, koska ehdotuksen
mukaan eutanasiaa tulee pyytää itse ja nimenomaan itse. Jos tämä aloite menisi läpi, seu-
raavaksi kenties ryhdytään miettimään näitä asioita, että edunvalvojan tai omaisen oikeus
tulisi olla pyytää dementikolle, vammaiselle tai päihdeongelmaiselle eutanasiaa. Ja jos
näin käy, niin kohta pitäisi ruveta miettimään, kenelle edunvalvoja pitää oikein määrätä.
Voiko tuomioistuin päättää edunvalvonnasta yhden tai kahdenkaan lääkärin lausuntojen
perusteella? Ja mikä olisi omaisten, siis perillisten, rooli edunvalvontaa haettaessa? Entä
yhteiskunnan rooli niiden kohdalla, joilla ei olekaan lähiomaisia?

Arvoisa puhemies! Tämä päättely kyllä johtaa helposti visioihin siitä, miten tulevaisuu-
den yhteiskunta saattaa kenties hoitaa vanhus-, vammais-, huume- tai juoppohulluusongel-
mansa. Onko eutanasian salliminen vaikkapa tosiaan hyvinkin rajatuissa tilanteissa pään-
avaus sille, että raihnaisen, vaivalloisen ja hankalan ikäihmisen ihmisarvo pudotettaisiin
28



Pöytäkirjan asiakohta PTK 16/2017 vp
joidenkin kriittisten rajojen alapuolelle? Tämäntyyppisiä näkökohtia tulee eteen, kun edus-
kunta tätä käsittelee.

Arvoisa puhemies! Joissakin maailman maissa eutanasia tai avustettu itsemurha on sal-
littua. Joissakin maissa sovelletaan käytäntöä, että tietyissä olosuhteissa autetusta kuole-
masta ei aseteta syytteeseen. Tällaisesta maalaiskansanedustajasta tuntuu myös siltä, että
aloite on Suomen perustuslain vastainen. Perustuslain 7 § sanoo yksiselitteisesti: "Jokai-
sella on oikeus elämään sekä henkilökohtaiseen vapauteen, koskemattomuuteen ja turval-
lisuuteen." Kun aloitetta käsitellään, pitää tarkasti pohtia, mikä merkitys on sillä, että joku
haluaa luopua perustuslain mukaisesta oikeudestaan. Jonkun pitää panna myöskin tämä
toive täytäntöön, enkä usko, että siihen kovin paljon vapaaehtoisia löytyy. Eutanasia kun
on joka kerta peruuttamaton, ja potilaan toiveista ja tarkasta dokumentaatiosta huolimatta
luulen, että tästäkin asiasta valituksia ja kanteluita riittäisi.

Arvoisa puhemies! Olen sitä mieltä, että panostamalla hyvään palliatiiviseen hoitoon ja
saattohoitoon suomalainen lainsäädäntö kunnioittaa ihmisarvoa parhaiten.

19.10 Martti Talja kesk: Arvoisa puhemies! Käsittelyssä oleva kansalaisaloite euta-
nasiasta, hyvästä kuolemasta nostaa meissä pintaan monenlaisia ajatuksia, jotka olemme
nyt tässä päivän mittaan kuulleet. Minä olen lääkärinä ja kuolevia potilaita hoitaneena ar-
mokuolemaa, eutanasiaa vastaan.

Eutanasiaa puoltavat puheenvuorot kumpuavat usein omakohtaisesta kokemuksesta,
kun on joutunut seuraamaan kuolevan potilaan kivuliaita viimeisiä päiviä. Olemme myös
kuulleet usein kertomuksia siitä, kuinka viimeisiä elinpäiviään elävä saattohoitopotilas on
joutunut kohtaamaan kohtuuttomia kärsimyksiä. Epäonnistumisia on ollut niin kivun kuin
hengitysvajauksen hoidossa. Lääkäreiltä ja hoitohenkilökunnalta on tällöin puuttunut osaa-
minen riittävän lääkityksen toteutukseen. Meillä lääkäreillä on valitettavasti usein perus-
teetonta kunnianhimoa parantaa potilas toivottomissakin tilanteissa. On eettisesti väärin
antaa aina uutta toivoa, vaikka sitä ei oikeastaan olekaan. Lääkärinä tulee kertoa eri hoito-
vaihtoehdot, niiden arvioitu hyöty, komplikaatioriskit, edut ja haitat. On äärettömän tär-
keätä, että lääkärit ja hoitohenkilökunta paneutuvat kuolevan potilaan ja hänen luvallaan
omaisten kuulemiseen ja hänen tahtonsa toteuttamiseen viimeisten päivien hoitosuunnitel-
maa laadittaessa. Tarvitsemme kuoleman kohtaamiseen lisää koulutusta lääkäreiden pe-
rus- ja jatkokoulutuksessa, samaten hoitohenkilökunnan perus- ja jatkokoulutuksessa. Var-
sinkin potilaan kuuleminen vaatii taitoa.

Olen ollut edellisessä työssäni osaltani kehittämässä laadukasta, koko maakunnan käsit-
tävää palliatiivisen eli oireenmukaisen hoidon yksikköä ja saattohoitoa Päijät-Hämeessä.
Tässä yhteydessä Lahti perusti oman saattohoito-osaston vuonna 2007. Yksityistä saatto-
hoitokotia oli puuhattu pitkään alueelle, mutta epävarman käyttöasteen ja lähikaupunkien
huonojen esimerkkien perusteella se hanke jäädytettiin. Hankkeemme osoitti, että julkisen
terveyskeskussairaalan kyljessä toimiva saattohoito-osasto toimii hyvin ja kykenee ylläpi-
tämään osaamisen ja kustannusvaikuttavuuden toiminnassaan. Saattohoito tulee toteuttaa
kotona, terveyskeskuksessa ja erikoissairaanhoidossa, lähinnä konsultaatiokäynnein vii-
meisessä. Kaikilla tasoilla huomiomme on kiinnitettävä osaamisen kehittämiseen, koulu-
tukseen maakuntatasoisen palliatiivisen monialaisen yksikön toimesta, jota alan asiantun-
tijat ovat ehdottaneet. Yliopistosairaalatasoista koulutusta meillä on kahdessa yliopistossa.

Arvoisa puhemies! Eutanasian sallimista ajava lakialoite sisältää omasta näkökulmasta-
ni katsottuna useita vakavia ongelmia. Olen vakuuttunut laadukkaan saattohoidon toteu-
29



Pöytäkirjan asiakohta PTK 16/2017 vp
tuksen vaikuttavuudesta, ja tätä myötä eutanasiaa ei tarvita. Eutanasia-asiaan voidaan pa-
lata aina uudelleen, mutta kerran käyttöön otettuna se ohjaa varsin kaltevalle pinnalle. Hol-
lannissa enimmillään 2,4 prosenttia kuolemista tapahtuu eutanasian kautta. Meillä Suo-
messa se merkitsisi yli tuhatta kuolemaa vuodessa. Hollannissa eutanasialainsäädäntöä on
uudistettu, ei suinkaan heidän asiantuntijoidensa toiveiden mukaisesti suppeampaan suun-
taan vaan tuomalla myös uudet potilasryhmät mukaan eutanasian piiriin: dementoituneet
vanhukset, lapset. Myös Belgiassa eutanasian piiriin kuuluvat myös lapset. Liian usein
USA:ssa vanhus päätyy armokuolemaan taakkana olemisen tuskan takia.

Arvoisa puhemies! Meidän on siis ratkaistava, käytämmekö rajallisen palliatiivisen ja
saattohoidon osaamisen saattohoidon ja kivunhoidon kehittämiseen ja laadukkaaseen to-
teuttamiseen vai potilaan hoitotahdon, omaehtoisen kuoleman toivomuksen arviointiin lää-
käreinä, hoitajina vai lausuntojen valmisteluun ja jälkiraportointiin. Minusta on loogisem-
pi käyttää nimenomaan nämä resurssit kehittävään toimintaan.

Olen yksi keskustan saattohoitoa koskevan lakialoitteen allekirjoittajista. Esityksemme
mukaan terveydenhuoltolain 24 §:ään lisätään kunnan ja sairaanhoitopiirin velvollisuuk-
siin lisäys palliatiivisen ja saattohoidon järjestämisestä laitoksessa, palveluasumisessa ja
kotisairaanhoidossa.

19.16 Anna Kontula vas: Arvoisa puhemies! Olemme saaneet käsittelyyn kansalaisaloit-
teen eutanasian laillistamiseksi Suomessa. Aihe on kaukana kepeästä mutta lähellä sitä,
mikä on tämän talon ydintä: punnita ja päättää julkisen vallan ja kansalaisten välisestä suh-
teesta läpi elämänkaaren.

Kannatan aloitteen ehdotusta eutanasian laillistamisesta tiukin reunaehdoin. Mielestäni
tässä suhteessa keskeinen linjaus tehtiin itsemurhan dekriminalisoinnin yhteydessä jo
1800-luvun lopulla. Silloin vahvistettiin, että valta päättää elämästä ja kuolemasta kuuluu
ensisijaisesti ihmiselle itselleen. On kuitenkin tilanteita, joissa henkilö ei ole itse kykenevä
tätä valtaa käyttämään kadonneen fyysisen toimintakyvyn vuoksi. Ymmärtääkseni aloit-
teessa etsitään eutanasiasta ratkaisua nimenomaan tällaiseen tilanteeseen. Tiedämme, että
paraskaan hoito ei riitä kivun vaimentamiseksi aina. Tiedämme myös, että päätökset elä-
mästä ja kuolemasta ovat väistämättä lääkärin työssä läsnä jo nyt monin tavoin. Edelleen
tiedämme kuitenkin historiasta lukuisia varoittavia esimerkkejä, joissa järjellä ja inhimil-
lisyydellä perusteltuja lakeja on käytetty karmealla tavalla ihmisyyttä vastaan. Siksi on
syytä ja viisasta edetä varovaisesti. Eutanasia sallittaisiin henkilöille, joiden kärsimys on
kestämätöntä ja jota ei voida lievittää muilla keinoin. Sen tekeminen olisi lääkärille ja
muulle terveydenhoitohenkilöstölle vapaaehtoinen.

Keskustelussa on toistuvasti noussut esiin huoli siitä, että eutanasian laillistaminen voisi
johtaa samanlaiseen kulttuuriin kuin Hollannissa tai Belgiassa, joissa eutanasioita on tehty
myös mielenterveysongelmaisille ja alaikäisille. Tähän huoleen aloitteessa vastaa kohta,
jossa eutanasia rajataan vain niihin tilanteisiin, joissa kuolema on jo lähellä.

Ongelman ihmisten kokemuksesta taakkana olemisesta tunnistan kyllä valitettavasti, ja
tässäkin yhteiskunnassa siihen törmää aivan liian usein. Mutta onko ratkaisu tähän kieltää
eutanasia vaiko ehkä sittenkin rakentaa sellaista yhteiskuntaa, jossa ihmisten ei tarvitse ko-
kea olevansa taakkoja ja jossa vanhuus jakautuu meidän kaikkien kesken sillä tavoin, että
vanhetessaan tai sairastuessaan henkilö ei joudu pelkäämään sitä, riittävätkö läheisten ra-
hat jokapäiväiseen elämiseen, koska läheisestä huolehtiminen vie niin suuren siivun? Täs-
30



Pöytäkirjan asiakohta PTK 16/2017 vp
sä on mielestäni olennainen ero eutanasiassa hyvinvointivaltiossa ja eutanasiassa sellaises-
sa valtiossa, jossa ajatellaan, että kukin huolehtii itsestään ja läheisistään.

Arvoisa puhemies! Omalta kohdaltani toivon, että kun on tehty kaikki tehtävissä oleva,
kun on jäljellä vain hyvästit ja kipua eikä hyviä vaihtoehtoja ole, silloin minulla olisi mah-
dollisuus valita se vähiten huono.

19.20 Stefan Wallin r: Arvoisa puhemies! Kansalaisaloite hyvän kuoleman puolesta ke-
räsi runsaassa viidessä viikossa tarvittavat 50 000 nimeä ja sen jälkeen vielä 13 000 lisää
ennen kuin nimien kerääminen päätettiin. Tavoite oli jo saavutettu, ja nyt aloite on täällä
eduskunnan lähetekeskustelussa. Keskustelusta näyttää tulevan ihan hyvä, koska kunnioi-
tamme toistemme mielipiteitä tässä kieltämättä vaikeassa asiassa. Myös omassa ryhmässä-
ni on tämän asian suhteen erilaisia mielipiteitä, joten puhun nyt lähinnä omasta puolestani.
Tämän tärkeän kansalaisaloitteen taustalla on kasvanut tarve käydä laajaa yhteiskunnallis-
ta keskustelua aiheesta, joka pitkään on ollut lähestulkoon tabu ja eri syistä johtuen vaikea
keskustelun kohde, kun sitä on sekoitettu saattohoitoon tai väitetty, että tällä haluttaisiin
hoitaa vanhuksia ja vammaisia pois päiviltä tai säästää yhteiskunnan rahaa. Näin ei tieten-
kään ole.

Tosiasia on kuitenkin se, että tämä aihe herättää erittäin paljon ajatuksia niitten ihmisten
joukossa, jotka eri syistä johtuen ovat joutuneet läheisiin tekemisiin elämän loppumiseen
liittyvien arkojen kysymysten kanssa. Suomessa ei tällä hetkellä ole mahdollista, siis lail-
lista, että henkilö voisi omasta vakaasta pyynnöstään saada aktiivista kuolinapua, mikäli
hän kärsii parantumattomasta ja väistämättä kuolemaan johtavasta sairaudesta tai kun hen-
kilön sairaus joka tapauksessa aiheuttaa jatkuvaa ja sietämätöntä kärsimystä henkilön koko
loppuelämän ajan. Tällä tarkoitetaan tarkkaan määriteltyä tilannetta, jossa lääketieteellis-
ten hoitojen avulla on tehty kaikki mahdollinen ja jossa omaa kuolinhetkeään odottavalla
potilaalla ei elämästä ole jäljellä muuta kuin epäinhimillistä fyysistä kärsimystä, masen-
nusta tai paniikkia vaikkapa lähestyvän tukehtumiskuoleman edessä.

Talman! I dag finns det inte möjlighet i Finland för en person som lider av en obotlig sjuk-
dom som oundvikligen leder till döden, eller som i alla fall kommer att ha kontinuerliga
outhärdliga smärtor livet ut, att på egen begäran kunna få aktiv dödshjälp. Det handlar om
noggrant avgränsade situationer där den medicinska vårdens alla möjligheter är uttömda
och där det för patienten endast återstår omänskliga fysiska plågor, depression eller panik i
väntan på det stundande oundvikliga dödsögonblicket. 

Ur patientens synvinkel är eutanasi i slutändan en fråga om människans rätt att bestäm-
ma över sitt eget liv när allt hopp är ute. Självbestämmanderätt. Det kan inte finnas någon
etisk norm som kan frånta den döende människan denna rätt. Det finns ingen utomstående
som kan ha rätt att tvinga patienten plågas om denne själv anser sig vara förtjänt av ett an-
norlunda mänskligt slut. Det finns naturligtvis heller ingen utomstående som kan ha rätt att
bestämma om eutanasi för en patient som inte själv vill ha det. Självklart ska en patient som
ansöker om eutanasi erbjudas omfattande konsultation om de traditionella vårdmöjlighe-
terna som finns, såsom palliativ vård. Det är nödvändigt att den palliativa vården förbättras
och jag stöder också en särskild lag om detta. 

I diskussionen on patientens situation i livets slutskede bör man ändå inte blanda ihop
eutanasi med palliativ vård eller sedering, alltså nedsövning. De ersätter nämligen inte var-
andra. Avgörande vad gäller eutanasin är att den bygger på människans fria och bestämt ut-
31



Pöytäkirjan asiakohta PTK 16/2017 vp
talade egna vilja att dö under klart reglerade övervakade omständigheter, där det oönskade
alternativet är att med smärtstillande eller livsuppehållande palliativ vård överleva några
dagar till. Eutanasin är alltså ett alternativ uttryckligen för den som just vill ha det så.

  Puhemies! Kansalaisaloitteessa listataan 11 tiukkaa kriteeriä, joiden pitäisi kaikkien täyt-
tyä ennen kuin eutanasiaan voidaan ryhtyä. Niiden joukossa on muun muassa se, ettei lää-
käriä tai muuta hoitohenkilökuntaa saisi velvoittaa eutanasian toteuttamiseen ja että ku-
kaan muu — siis kukaan muu — ei voi eikä saa tehdä eutanasiapäätöstä kenenkään muun
puolesta. Nämä ovat erittäin tärkeitä kriteereitä.

Potilaan näkökulmasta eutanasiassa on loppujen lopuksi kysymys ihmisen itsemäärää-
misoikeudesta — siis oikeudesta ja tahdosta päättää omasta elämästään, kun kaikki toivo
on menetetty. Ei voi olla olemassa sellaista eettistä normia, joka poistaisi kuolevalta hen-
kilöltä tämän oikeuden. Yhdelläkään ulkopuolisella ei ole oikeutta pakottaa potilasta kär-
simään, jos potilas itse omasta mielestään ansaitsee toisenlaisen, inhimillisen lopun. Sa-
malla tavalla yksikään ulkopuolinen ei tietenkään voi päättää eutanasiasta vastoin potilaan
omaa tahtoa.

Puhemies! Kun käydään keskustelua potilaan saamasta hoidosta elämän loppuvaihees-
sa, eutanasiaa ei saa sekoittaa palliatiiviseen hoitoon tai sedaatioon, nukuttamiseen. Nämä
siis eivät korvaa toisiaan. Keskeistä eutanasiassa on, kuten kansalaisaloitteesta käy ilmi,
toivottomassa tilanteessa olevan, täysin oikeustoimikelpoisen ja täysi-ikäisen ihmisen va-
paa ja vakaa, harkittu ja toistuvasti ilmaistu halu kuolla selvästi säänneltyjen ja valvottujen
olosuhteiden vallitessa sen sijaan, että eläisi kipua lievittävän tai elämää ylläpitävän hoi-
don avulla vielä muutaman päivän. Laki saattohoidosta tarvitaan, kyllä, mutta ei euta-
nasian tilalle vaan sen rinnalle. Ne eivät sulje toinen toisiaan pois.

Tänä päivänä kuolevien ihmisten viime vaiheiden hoitotoimenpiteiden ja niiden lopet-
tamisen suhteen on olemassa harmaita vyöhykkeitä. Esimerkiksi avustettu itsemurha ei ole
Suomessa laitonta. Avustetusta itsemurhasta on kysymys esimerkiksi silloin, kun joku ul-
kopuolinen hankkii henkilölle vaikkapa valmisteen, jonka avulla henkilö itse päättää oman
elämänsä. On kuitenkin vaikeaa yhdenvertaisuusnäkökulmasta katsottuna perustella, mik-
si vain tietyt, siihen fyysisesti kykenevät potilaat voivat päättää omat kärsimyksensä, kun
taas toiset, yhtä toivottomassa ja kivuliaassa tilanteessa olevat mutta fyysisesti toimintaky-
vyttömässä tilanteessa olevat potilaat eivät voi tehdä tätä samaa.

Toistan vielä, puhemies, sen, minkä sanoin äsken debatissa. Tosiasia on se, että osa pa-
rantumattomasti sairaista henkilöistä valitsee tänään itsemurhan. Se tapahtuu monesti ta-
valla ja sellaisissa olosuhteissa, jotka jäävät traumaattisiksi jälkeen jääville omaisille, pe-
lastus- tai hoitohenkilökunnalle tai niille täysin ulkopuolisille, joista tahtomattaan tulee
osallisia tai todistajia. En pidä järkevänä, että yhteiskunta hiljaisella tavalla hyväksyy täl-
laisen vaihtoehdon. En pidä sitä moraalisesti tai eettisesti perusteltuna.

Tämän kansalaisaloitteen saama nopea kannatus kertoo siitä, että mielipiteet eutanasiaa
kohtaan ovat muuttuneet Suomessa. Useissa mielipidemittauksissa, kuten viime syksynä
julkaistussa väitöskirjassa — Terkamo-Moisio 2016: Complexity of attitudes towards de-
ath and euthanasia — todetaan, että selkeä enemmistö Suomen kansasta hyväksyy euta-
nasian, jopa 85 prosenttia tämän tutkimuksen mukaan. Kansanvallan näkökulmasta on
oleellista, että kansalaismielipiteessä tapahtunut voimakas muutos pannaan merkille. Ke-
hitys herättää siis kysymyksen siitä, millä tavalla yhteiskuntamme lainsäädännön tulisi
vastata siihen, jos parantumattomasti sairas ihminen kokee, että elämää ylläpitävä hoito on
32



Pöytäkirjan asiakohta PTK 16/2017 vp
jopa nöyryyttävää verrattuna vaihtoehtoon, jossa ihminen omasta pyynnöstään saa kuolla
kontrolloiduissa olosuhteissa valitsemallaan hetkellä. Niin sanotun passiivisen eutanasian,
että hoito lopetetaan, ja käytännössä epätoivoisen potilaan itsemurhan hiljaiseen hyväksy-
miseen perustuva nykyjärjestelmämme sisältää vivahteita epäinhimillisyydestä ja jopa
hurskastelusta.

Den kraftiga förändringen i folkopinionen i Finland, som också det här medborgainitiati-
vet är ett uttryck för, är relevant. Trenden framtvingar frågan på vilket sätt vårt samhälle
lagstiftningsvägen borde tillmötesgå att en obotligt sjuk människa i livets ofrånkomliga
slutskede anser att livsuppehållande vård eller nedsövning är rentav förödmjukande, jäm-
fört med alternativet att under kontrollerade förhållanden och inom ramen för en strikt reg-
lerad lagstiftning få dö på egen begäran vid en självvald tidpunkt. Dagens system med så
kallad passiv eutanasi, att vården avslutas, samt en i praktiken tyst acceptans av desperata
patienters självmord innehåller nyanser av inhumanitet och hyckleri.

  Puhemies! Jokaisella meistä on taatusti omakohtaisia kokemuksia rakkaan omaisen tai
muun läheisen ihmisen elämän viimeisistä vaiheista. On siis tapauksia, joissa kuolemaa te-
kevä epätoivoinen potilas ottaa kohtalonsa omiin käsiinsä, koska kansalaisaloitteen tar-
koittamaa hyvää, armollista vaihtoehtoa ei ole tarjolla. Aina loppu ei ole kaunis, sen olen
minäkin itse nähnyt läheltä.

Puhemies! Toivon, että tämä aloite saadaan maaliin asti. Se ei tapahdu niin, että avattai-
siin joku portti hallitsemattomalle kehitykselle, tai niin, että eutanasialain tarkoitusta voi-
taisiin hetkeäkään epäillä. Se tapahtuu asiallisen, perusteellisen käsittelyn, asiantuntijakuu-
lemisen ja laajan kansalaiskeskustelun kautta. Lain pitää olla sivistyneitten tekijöidensä
näköinen ja sellainen, että se saavuttaa päämääränsä. Nyt ei tehdä Hollannin lakia, ei Bel-
gian lakia, vaan Suomen lakia. Jokaisella on oikeus sellaiseen hyvään kuolemaan, jonka ih-
minen itse haluaa.

Ensimmäinen varapuhemies Mauri Pekkarinen: Vastauspuheenvuoro edustaja Walli-
nin puheenvuoron johdosta, edustaja Tanus.

19.30 Sari Tanus kd (vastauspuheenvuoro): Arvoisa herra puhemies! En oikein tiedä,
mistä maailmasta edustaja Wallin puhuu. Hyvä kuolema, monia asioita, mitä hän nosti
esiin — nimenomaan hyvä saattohoito kaikille tarvitseville kaikkialla Suomessa vastaa
näihin kysymyksiin. Asiaa, käsitettä "passiivinen eutanasia" ei ole olemassakaan. Euta-
nasia on aina aktiivinen toimenpide, tarkoituksellinen toisen ihmisen surmaaminen. Se,
että lopetetaan joku tietty lääkitys tai hoito, tarkoittaa sitä, että annetaan sen kuoleman tul-
la omia aikojaan. Se ei ole passiivista eutanasiaa.

Tänä päivänä kipu voidaan hoitaa, kärsimys voidaan hoitaa, ahdistus voidaan hoitaa.
Kenenkään potilaan ei tarvitse kuolla tukehtumalla tai ahdistuksissansa. On eri asia, että
tässä vaiheessa kaikkialla Suomessa sitä ei ole ollut saatavissa, mutta potilas voidaan sil-
loinkin lähettää yksikköön, jossa se on saatavissa. Mutta voimme hoitaa potilaat, [Puhe-
mies koputtaa] eutanasiaa ei siihen tarvita.
33



Pöytäkirjan asiakohta PTK 16/2017 vp
19.31 Stefan Wallin r (vastauspuheenvuoro): Arvoisa puhemies! Olen täysin samaa
mieltä siitä, että laki saattohoidosta tarvitaan, ja olen itse asiassa allekirjoittanut edustaja
Räsäsen tekemän lakialoitteen tästä asiasta.

Mutta täytyy muistaa, että palliatiivinen hoito, saattohoito tarvitaan ja sitä pitää paran-
taa nimenomaan niitä varten, jotka juuri sitä haluavat. Mutta se ei ole eutanasian vaihtoeh-
to. Niille, jotka haluavat eutanasian, pitää sallia myöskin se mahdollisuus. Se perustuu hei-
dän vapaaseen omaan tahtoonsa.

Ensimmäinen varapuhemies Mauri Pekkarinen: Nyt siirrytään puhujalistaan.

19.32 Jaana Laitinen-Pesola kok: Arvoisa puhemies! Minä kiitän tämän kansalaisaloit-
teen tekijöitä. Tämän aloitteen ansiosta nämä vaikeat asiat kuten eutanasia ja hyvä kuole-
ma ovat nousseet laajaan, monipuoliseen ja analyyttiseen keskusteluun. Uskon myös, että
tämän keskustelun ansiosta, niin kuin täällä on jo kuultu, myös saattohoidon kehittäminen
saa uutta ponninta.

Myönnän, että tässä keskustelussa on kovin vaikea pysyä pragmaattisena, sillä ainakin
itselläni aiheeseen liittyy paljon myös tunnetta. Oman kantani tähän eutanasia-asiaan olen
muodostanut kuunnellen, yrittäen kuunnella mahdollisimman paljon asiantuntijoita ja sit-
ten liittämällä siihen omat kokemukseni niin sairaanhoitajana kuin myös kuolevan lähi-
omaisena.

Kansalaisaloitteessa eutanasia ehdotetaan laillistettavaksi tiukoilla kriteereillä, jotka
koskisivat vain harvoja potilaita. Vaikka nämä reunaehdot tuntuvat selkeiltä, niihin saattaa
käytännössä kuitenkin liittyä ongelmia. Esimerkiksi sietämätön kärsimys, jota ei voi muul-
la tavalla lieventää, kuka pystyy sen määrittelemään, tai lyhyt odotettavissa oleva elinai-
ka? Elinajan ennustaminen, kuten tiedämme, on vaikeaa, ja toisaalta kuka määrittelee, mitä
tarkoittaa "lyhyt"? Jollekin se voi olla päivä, jollekin viikko, jollekin kuukausi.

Omissa näissä pitkissä toisaalta ja toisaalta -pohdinnoissani olen lopulta päätynyt sano-
maan "ei" eutanasialaille. En kuitenkaan missään tapauksessa vastusta hyvää kuolemaa.
Kaikilla tarvitsevilla pitäisi olla mahdollisuus kuoleman edessä tapahtuvaan hyvään hoi-
toon ajasta ja paikasta riippumatta.

Esimerkiksi palliatiivisen hoidon johtavat asiantuntijat ovat todenneet, että saattohoi-
dolla olisi mahdollisuudet hallita vaikeata kärsimystä, jos kaikki sen mahdollisuudet olisi-
vat kaikkien kansalaisten käytössä. Tämä ei vielä valitettavasti toteudu kaikkialla Suomes-
sa. Tällä hetkellä aivan liian moni potilas joutuu kokemaan epäluottamusta saattohoidon
saatavuuteen. Suomeen ollaan kyllä rakentamassa kolmiportaista saattohoidon mallia,
mutta tämä työ on vielä kesken. Myös se ongelma meillä on, että tarvitsemme lisää saatto-
hoidon opetusta niin lääkäreille kuin hoitajillekin.

Saattohoitolaki on täällä noussut keskustelussa useaan kertaan positiivisessa mielessä
esille, ja myös minä olen sitä mieltä, että saattohoitolaki on hyvä. Mutta haluan vielä ker-
taalleen todeta sen, että meillä on 2010 voimaan tullut terveydenhuoltolaki, jossa 24 §:ssä
todetaan tämä sairauksien ehkäiseminen, parantaminen ja kärsimysten lievittäminen. Sit-
ten sen lain yksityiskohtaisissa perusteluissa nostetaan esille myös saattohoito ja se, mitä se
tarkoittaa ja missä sitä käytetään. Sillä aikaa, ennen kuin meillä on tämä uusi saattohoito-
laki mahdollisesti saatuna tähän maahan, toivoisin, että sairaanhoitopiireissä ja kunnissa
todellakin noudatettaisiin terveydenhuoltolakia ja käytettäisiin terveydenhuoltolain suo-
mat mahdollisuudet saattohoidon kehittämiseen.
34



Pöytäkirjan asiakohta PTK 16/2017 vp
19.36 Lea Mäkipää ps: Arvoisa puhemies! Jokainen elämä on arvokas ja ainutkertainen,
samoin kuolema. Kun synnymme yksin, niin me joudumme lähtemään täältä yksin, ja läh-
tee sitten mihinkä, on tuntematonta. Mutta kansalaisaloitteessa vaaditaan ihmisen euta-
nasian laillistamista. Sen tekstisisällössä esiintyy toistuvasti suomenkielinen tulkinta euta-
nasiasta, "hyvä kuolema". Eutanasian laillistamista perustellaan elämän loppuajan vaihto-
ehdon lisäämisellä ihmisille, jotka itse niin haluavat.

Eutanasian laillistamisasiasta on keskusteltu laajasti julkisuudessa. Se on herättänyt voi-
makkaita tunteita puolesta ja vastaan. Puolestapuhujien pelko tulevaisuudesta on ymmär-
rettävää, kun ikääntyneiden määrä kasvaa ja ihmisarvoiseen hoitoon ei tunnu riittävän ra-
haa. On koettu, että vakavasti sairaiden oireiden lievittäminen ei ole riittävää tai että elä-
män pitkittäminen lääketieteen keinoilla on turhaa. Ikääntyvä ihminen myös varsin usein
pelkää jäävänsä rasitteeksi kanssaihmisille ja saattaa siten ajatella, että kuoleman nopeut-
taminen olisi parempi vaihtoehto.

Eutanasiaa puoltavat perustelevat vaatimustaan niin, että ihmisen pitää saada itse päät-
tää elämästään ja kuolemastaan. Eutanasia ei ole sellainen vaihtoehto, koska lopullisen
päätöksen tekisi lääkäri. Lääkärin on ensin arvioitava potilaan oikeustoimikelpoisuus ja
perustelut sekä potilaan psykososiaalinen tila ja paljon muuta. Lääkäri ei voisi suostua jo-
kaisen eutanasiaa haluavan pyyntöön, jolloin toimenpiteen perusteena ei olisi autonomia
vaan yhteiskunnan luomat säännöt. Lopulta kyse olisi lääkärin yhteiskunnallisesta velvol-
lisuudesta tehdä päätös ihmisen elämän päättämisestä. Näin ollen ihmisen oikeudesta tulla
surmatuksi tulisi toisen ihmisen velvollisuus surmata.

Huonot kokemukset omaisen saattohoidosta voivat olla syy siihen, että ihminen päätyy
kannattamaan eutanasiaa. Kansalaisaloitteessa eutanasian tärkeimpiä perusteita ovat pa-
rantumaton, kuolemaan johtava sairaus, lyhyt odotettavissa oleva elinaika ja sietämätön
kärsimys, jota ei kyettäisi lievittämään muulla keinoin. Vaikeaakin kärsimystä voidaan
kuitenkin nykymenetelmillä lievittää ja potilas voi nykylainkin mukaan päättää hoidos-
taan. Palliatiivisella hoidolla voidaan nyt jo lievittää huomattavaa osaa potilaiden kärsi-
myksiä. Viimeisenä keinona on myös niin sanottu palliatiivinen sedaatio, jolla vaivutetaan
kuolevaa ja kärsivää ihmistä elämänsä loppumetreillä lääkkeellä keinotekoiseen uneen,
mikä näissä tapauksissa tarjoaa mahdollisimman arvokkaan kuoleman. Me saimme täällä
kuulla esimerkiksi Pirkanmaan Hoitokodin edustajilta, minkälaista saattohoitoa heillä on,
ja lupasinkin mennä tutustumaan sinne päiväksi pariksi.

Sen sijaan, että laadittaisiin eutanasialaki, Suomeen tulee laatia laki, jolla turvataan
osaava ja tasapuolinen saattohoito ihmisen asemasta ja asuinpaikasta riippumatta. Jos eu-
tanasiasta olisi laki ja saattohoidosta vain suositukset, on olemassa suuri riski, että euta-
nasiaa tultaisiin käyttämään saattohoidon korvikkeena. Niissä maissa, joissa eutanasia on
laillista, on nähtävissä, että eutanasia yleistyy yhä useampiin tilanteisiin ja löyhimmin pe-
rustein. Hollanti ja Belgia olivat ensimmäisiä maita maailmassa, jotka sallivat eutanasian
vuonna 2002. Hollannissa rekisteröitiin vuonna 2015 yli 5 500 eutanasiaa. Yli 70 prosent-
tia eutanasiaa halunneista sairasti syöpää. Molemmissa maissa on saanut luvan euta-
nasiaan myös mielenterveyshäiriöistä kärsiviä nuoria ja Hollannissa eutanasia voidaan teh-
dä yli 12-vuotiaille lapsille.

Arvoisa puhemies! Niin kuin täällä on puhuttu, saattohoitoa ei ole Suomessa turvattu
lailla. Sen olemme täällä tosiaan todenneet. Nyt meillä on yhteinen halu yhdessä 100-vuo-
tiaan Suomen kunniaksi saada maahamme toimiva saattohoito, jonka jälkeen jokainen saa
lähteä täältä ilman kipua, kotona tai kodin ulkopuolella.
35



Pöytäkirjan asiakohta PTK 16/2017 vp
Ja lopuksi: kannatan edustaja Räsäsen ehdotusta lakivaliokuntaan ja perustuslakivalio-
kuntaan lausunnolle lähettämisestä.

19.41 Kari Kulmala ps: Arvoisa puhemies! Käsittelemme nyt elämän perusarvoja. Euta-
nasian salliminen on puhuttanut Suomessa jo useamman vuosikymmenen ajan. Uskonkin,
että se on mitä ilmeisimmin iäisyysasia, ja sitähän se onkin. Eutanasia on peruuttamaton
iäisyysasia. Eutanasialla elämä loppuu.

Hallitulla, hyvällä ja arvokkaalla saattohoidolla päästään lopulta samaan tulokseen. Sii-
hen pitäisi olla kaikilla mahdollisuus. Kansalaisaloitteessa muun muassa velvoitetaan kun-
tia järjestämään saattohoitoa ja niin, että sitä olisi saatava kaikkialla koko Suomessa. Mie-
lestäni hyvä ja asiallinen saattohoito pitäisi saada subjektiiviseksi oikeudeksi jokaiselle,
lapsipotilaiden saattohoitoon pitäisi saada kansalliset suositukset ja saattohoitoa koskeva
lainsäädäntö tulisi saattaa yksiin kansiin, kuten perussuomalainen kansanedustaja Arja Ju-
vonen on toimenpidealoitteessaan vaatinut. Toimenpidealoitteen mukaan saattohoidon ke-
hittämistyö tulee myös huomioida sosiaali- ja terveyshuollon uudistuksessa. Mielestäni
edustaja Juvosen toimenpidealoitteen mukainen linjaus on parempi kuin tämä nyt käsitel-
tävissä oleva kansalaisaloitteen linjaus eutanasian laillistamisesta Suomessa.

Sananmukaisestihan eutanasia tarkoittaa hyvää kuolemaa. Suomessa puhutaan yleensä
armokuolemasta tai kuolinavusta, ja kuolema voi olla hyvä ilman eutanasiaakin, ainakin
lähiomaisten kokemana. Tässä keskustelussa on tärkeää, että puhutaan kiihkottomasti, eri
uskontokuntia kunnioittaen ja eri näkökohtia arvostaen. Tämän olen ilokseni tänään huo-
mannut tässä salissa.

On olemassa useita maita, jotka ovat jo lainsäädännössään hyväksyneet niin kutsutun
passiivisen eutanasian. Sillä tarkoitetaan heidän maassaan hoidon antamatta jättämistä tai
jo aloitetun hoidon keskeyttämistä. Passiivinen kuolinapu on ollut Suomessakin tosiasia jo
varsin pitkään. Suomessa sillä tarkoitetaan käytännössä parantavasta hoidosta luopumista
ja siihen liittyvää saattohoitoa, jos sellaista on paikkakunnalla tarjolla. Siitä hetkestä, kun
ihmisen tiedetään kuolevan seuraavan kuukauden aikana hoidon lopettamisesta, ei ole pit-
kä matka siihen, että kuolemaa joudutetaan, varsinkaan silloin, kun henkilön tuskat ovat
sietämättömät.

Mutta mikä on elämän ja kuoleman tarkoitus, ja onko oikea tapa antaa lähtevälle elämäl-
le arvo antamalla hänelle armo? Elämän pyhyys on erittäin venyvä käsite riippuen myös eri
uskontokunnista ja heidän näkökannastaan. Mitä elämän pyhyys sitten on? Minulle elämä
on erittäin pyhä asia, ihmiselämä kohdusta hautaan. Pidän erittäin tärkeänä suojella elämää
kaikkialla, missä vain voin siihen itse vaikuttaa. Olen suojellut elämää myös työkseni mo-
nella tavoin. Ajattelen myös niin, että ihmiselämää ei voi korvata, sitä ei saa koskettaa eikä
loukata. Jokaisen ihmisarvo on tunnustettava. Jokaista ihmistä on kunnioitettava hänen it-
sensä vuoksi eikä häntä saa esineellistää.

Palaan vielä tähän, että elämä on pyhä, toisesta näkökulmasta. Piispat ja papit ovat kaut-
ta aikain siunanneet sotien tappotöihin ja kuolemaan nuoria miehiä heidän elämänsä olles-
sa vasta alussa. He ovat siunanneet heitä, koska elämä on pyhä. Vanhassa testamentissakin
sallitaan surmaaminen oikeutetuissa sodissa ja itsepuolustuksessa. Kuitenkaan ketään syy-
töntä ei saanut surmata. Nykyisinkin sodissa kymmeniätuhansia syyttömiä kuolee, kun
joudutaan operoimaan vihollista vastaan asutuskeskuksissa, mutta onhan elämä pyhä.

On myönnettävä, että saattohoidolla ja tällä kansalaisaloitteella ei ole kovin suurta eroa
keskenään. Molempien lopputulos on sama: kuolema, jota ei voi peruuttaa. Mielestäni tär-
36



Pöytäkirjan asiakohta PTK 16/2017 vp
keintä on saada lähteä tästä maailmasta hyvän ja riittävän hoidon jälkeen. Itselleni ja lähi-
omaisilleni toivon lähtöä hyvän saattohoidon jälkeen. En näe, että eutanasian laillistami-
selle olisi riittäviä eettisiä perusteita tai edes käytännön tarvetta.

19.46 Sari Essayah kd: Arvoisa puhemies! Haluan vielä tässä aluksi varmuuden vuoksi
kannattaa edustaja Räsäsen esitystä siitä, että tämä lähetetään lausunnolle myös perustus-
lakivaliokuntaan ja lakivaliokuntaan. Perustuslaki suojaa jokaisen ihmisen oikeutta elä-
mään, ja toisaalta suhdetta rikoslakiin on syytä selvittää.

Käsissämme on siis kansalaisaloite, jossa vaaditaan eutanasian sallimista. Moni luulee,
että eutanasiakeskustelussa on kyse näistä vastentahtoisesti ylläpidettyjen elintoimintojen,
kansanomaisesti sanottuna niin sanotusti letkuissa pitämisen lopettamisesta, mutta niin
kuin täällä useassa lääkärin puheenvuorossa, asiantuntevassa sellaisessa, erityisesti edus-
taja Räsäsen puheenvuorossa, tuli selkeästi esille, potilas voi tänäkin päivänä hoitotahdol-
laan ja hoidoista kieltäytymällä määrätä kohtelustaan. Hyvä saattohoito, se taas puolestaan
sisältää kuolevan potilaan oman toiveen kunnioittamisen, riittävän kivunlievityksen, oi-
relääkkeet sekä hyvän perushoidon. Eutanasiassa sitä vastoin on kyse aktiivisesta toisen ih-
misen surmaamisesta, elämän lopettamisesta, ja sekä Maailman lääkäriliitto että Suomen
Lääkäriliitto vastustavat eutanasiaa.

Eutanasia on kielletty Benelux-maita lukuun ottamatta koko Euroopassa. Niin kuin
tuossa debattipuheenvuorossa totesin, asuessani silloin meppivuosina Belgiassa maa hy-
väksyi eutanasian laajentamisen alaikäisiin lapsiin, siis ihmisiin, jotka eivät pysty omassa
elämässään päättämään vaikkapa autolla ajamisesta tahi tupakan ostamisesta, mutta voivat
päättää oman elämänsä lopettamisesta. Olin tuolloin mukana Euroopan parlamentissa pi-
detyssä eutanasian vastaisen koalition, niin sanotun EPC Europen tilaisuudessa — elikkä
Euthanasia Prevention Coalition — jossa koolla oli näistä muuttuneista asenteista ja silloi-
sesta kehityskulusta huolestuneita vammaisaktivisteja, potilasjärjestöjen edustajia ja
myöskin pitkäaikaissairaiden omaisia. Heidän viestinsä oli hyvin vahva: fyysisistä tai hen-
kisistä vammoista kärsiville, puolustuskyvyttömille lapsille, vanhuksille ja köyhille tulee
taata sama suojelu kuin terveille ja hyvätuloisille ihmisille. Eutanasiasta ei saa tulla keino
säästää sairaanhoidon kustannuksissa.

Belgiassa ja Hollannissa ovat kuohuttaneet tapaukset, joissa eutanasiaa on käytetty mie-
lenterveysongelmista kärsineen vangin, hyväksikäytetyn anorektikon, epäonnistuneen su-
kupuolenvaihdosleikkauksen läpikäyneen ja sokeutumisvaarassa olleiden kuurojen kak-
sosten elämän lopettamiseen. Yksikään näistä tapauksista ei ollut kuolemansairas, ei ollut
odotettavissa nopeaa kuolemaa, vaan nimenomaan näille henkilöille suotiin eutanasia.
Kuolinapu kaikesta huolimatta todellakin heille myönnettiin.

Eutanasiaan kuolleiden lukumäärä on Hollannissa kasvanut 64 prosenttia vuosien
2005—2010 välillä, ja vammaisten vastasyntyneiden elämän lopettaminen on vanhem-
pien suostumuksella jo laillista. Belgian ja Alankomaiden esimerkit osoittavat kiistatto-
masti sen, kuinka nopeasti ja helposti eutanasia laajentuu muihin kuin saattohoitopotilai-
siin. Eutanasian laillistamista kampanjoidaan hyvin usein niin sanotusti potilaan itsemää-
räämisoikeudella ja korostetaan — aivan niin kuin tässäkin kansalaisaloitteessa — tiukko-
ja suojatoimia ja rajauksia lain soveltamisessa. Mutta kuitenkaan meidän ei tarvitse tässä
asiassa teoretisoida tai miettiä hypoteettisesti, mitä tapahtuu: meillä on esimerkkiä, ikävä
kyllä, niistä maista, joissa laki on. Laajennuksia ajetaan juuri haavoittuvimmissa asemassa
oleviin ja näin altistetaan heidät tämäntyyppiselle päätöksenteolle.
37



Pöytäkirjan asiakohta PTK 16/2017 vp
Tuossa debattipuheenvuorossani myöskin nostin esille sen, että Helsingin Sanomien
Vieraskynässä viime viikonloppuna oli aivan erinomainen kirjoitus. Tiina Saarto ja Juho
Lehto — Saarto on palliatiivisen keskuksen ylilääkäri Helsingin yliopistollisessa keskus-
sairaalassa ja Lehto puolestaan yksikön ylilääkäri Tampereen yliopistollisessa sairaalassa
— totesivat tuossa hyvin monipuolisessa kirjoituksessaan sen, että eutanasian laillistami-
nen nykytilanteessa johtaisi useammin kyseenalaisiin surmaamisiin kuin yksittäisten ih-
misten armokuolemiin. Ja he myöskin tuota Belgian tilannetta kävivät läpi ja toivat esille
sen, että Belgiassa hoivakotien asukkaiden ja yli 80-vuotiaitten eutanasiat lisääntyvät ja
taakkana olemisen tuska on merkittävä syy toivoa eutanasiaa. Kysymys kuuluukin, näyt-
täytyykö eutanasia pian vanhuksille ja vakavasti sairaille kunniallisena toiveena tai jopa
velvollisuutena.

Se, että eutanasian vaatiminen Suomessa on noussut juuri nyt esille, on aika oireellista.
Olemme täällä käyneet vastikään sitä keskustelua, minkälainen esimerkiksi laitoshoidon
hoitajamitoituksen tulisi olla. Ja kotihoidon säästöt ovat sitten puolestaan johtaneet siihen,
että meillä ei ole tarpeeksi aikaa iäkkäille tai vammaisille asiakkaille. Haluan myöskin si-
teerata Pekka Särkiötä, kenttäpiispaa Lahdesta. Kirjoituksessaan hän toteaa, että jos tappa-
misen tabu murtuu, hengen riistämisen kynnys voi madaltua:

"Ihmiselämällä on kulttuurissamme luovuttamaton arvo, jonka lopettamisen kynnys on
korkea. Jos tappamisen tabu murtuu, hengen riistämisen kynnys voi madaltua. Riski tähän
kasvaa samalla, kun vanhusten määrä lisääntyy ja huoltosuhde heikkenee sekä terveyden-
huollon menot kasvavat."

Kun mietitään Suomessa näitä saattohoitokoteja, joita on tällä hetkellä neljä kappaletta,
niin niistä sekä Terhokoti että Karinakoti ovat olleet taloudellisissa vaikeuksissa, ja kuten
edelleen tuolla debattipuheenvuorossani totesin tämän tilanteen: me täällä nytten suurella
innolla puhumme siitä, että meidän on Suomeen saatava se saattohoitolainsäädäntö ja mei-
dän on parannettava saattohoidon tilannetta, aivan varmasti näin, mutta eikö se ole todel-
lakin oireellista myös, että juuri eilen aloitettiin Karinakodissa yt-neuvottelut. Että tässä ti-
lanteessa on se suomalaisen saattohoidon ja siihen erikoistuneitten yksiköitten tilanne. Eli
todellakin on varmasti aika lähteä Suomessa nyt tätä saattohoitoa kehittämään.

Toivon, että jos ylipäätänsä yhtään mitään hyvää on ollut tästä eutanasiakeskustelusta,
niin jospa se johtaisi siihen, että Suomessa tämä saattohoidon kehittäminen nyt vihdoin vii-
mein otettaisiin tosissaan. Meillä on tulossa suuri sote-uudistus, ja jos ajatellaan, että tällä-
kin hetkellä tämä tilanne on hyvin vaihteleva eri puolilla Suomea, niin ei ole kyllä suuria
takuita, että tilanne tästä parantuisi, vaan meidän on ehdottomasti tässä nyt lähdettävä sitä
potilaan oikeutta siihen hyvään saattohoitoon viemään eteenpäin. Edustaja Räsäsen lakia-
loite lähtee juuri siitä, että potilaalla on oikeus tähän hyvään saattohoitoon.

Näitä saattohoitokotien hyviä hoitokäytäntöjä on todellakin tärkeä integroida laajem-
min yleiseen terveydenhoitojärjestelmään ja juuri taata sitä, että eri puolilla Suomea olisi
saatavissa hyvää saattohoitoa. Heikki Pälvettä, Lääkäriliiton puheenjohtajaa, haastateltiin,
ja hän totesi, että nämä käytänteet ovat valtavan erilaiset eri puolilla Suomea. Niistä kun-
nista, missä on hyvää saattohoitoa, löytyy kotisairaala, jonka kautta kuoleva saa apua
omaan kotiin, ja toimintaan kuuluu saattohoitoon perehtynyt tukiosasto, jonne potilas pää-
see sisään tarvittaessa, hoitajia koulutetaan, lääkäreillä on mahdollisuus hankkia palliatii-
visen hoidon lisäpätevyys, mutta pahimmillaan kunnasta puuttuvat molemmat, sekä mah-
dollisuus osaavaan koti- ja osastohoitoon että työntekijöiden mahdollisuus kouluttautua.
Näitä saattohoitokotien käytäntöjä todellakin pitäisi saada laajennettua mutta sitten pitää
38



Pöytäkirjan asiakohta PTK 16/2017 vp
huolta myöskin näistä erikoistuneista yksiköistä ja niitten mahdollisuudesta edelleenkin
antaa tätä hyvää hoitoa.

Arvoisa puhemies! Niin kuin varmasti tästä puheenvuorosta on käynyt ilmi, niin en mis-
sään nimessä kannata tätä kansalaisaloitetta eutanasian sallimisesta. Meille kristillisdemo-
kraateille jokaisen ihmisen ihmisarvo on tällainen, voisi sanoa, poliittinen ideologinen läh-
tökohta, eli jokaisen ihmisen ihmisarvo on täysi ja korvaamaton. Niinpä tästä arvolähtö-
kohdastakin käsin, kun tätä tilannetta tarkastelee, me haluamme suojella ihmisen elämän
pyhyyttä sieltä kohdusta hautaan saakka ja todellakin pitää jokaisesta ihmisestä hyvää
huolta. Toivon, että tämä keskustelu johtaisi siihen, että meillä Suomessa lähdetään kehit-
tämään nyt saattohoitoa oikein todella mutta tämä eutanasia-aloite hylätään.

19.57 Sari Tanus kd: Arvoisa herra puhemies! Aivan ensiksi haluan myös kannattaa
edustaja Räsäsen ehdotusta lähettää tämä aloite paitsi meille sosiaali- ja terveysvaliokun-
taan niin myös perustuslaki- ja lakivaliokuntaan.

Arvoisa puhemies! Minä puhun nyt omaisena ja lääkärinä, joka on yli 30 vuoden aikana
nähnyt monenlaisia lähtöjä. Puhun myös Lääkäriliiton jäsenenä ja lääkärinä, joka arvostaa
suuresti palliatiivisen hoidon yksiköissä ja saattohoitokodeissa toimivia erikoislääkäreitä
ja muuta henkilökuntaa. Kaikkialta tulee sama viesti: ei eutanasialle, kyllä hyvälle saatto-
hoidolle. Elämän arvostusta ja hyvää saattohoitoa kaikkea sitä tarvitseville kaikkialla Suo-
messa. Jokaisen ihmisen ihmisarvo ja jokaisen ihmisen elämä on mittaamattoman arvokas
ja ainutlaatuinen. Ihmisen ihmisarvo ei riipu ihmisen iästä, ei toimintakyvystä, ei tuotta-
vuudesta eikä asuinpaikasta.

Meillä on nyt käsiteltävänä kansalaisaloite eutanasiasta. Ymmärrän sitä tuskaa ja ahdis-
tusta, jota läheiset aloitteen vireille panijat ja osa sitä kannattaneista on joutunut kokemaan
nähdessään, ettei läheinen ole saanut riittävää hoitoa tai lievitystä kärsimyksiinsä ennen
kuolemaa. Olen pahoillani, että näin on joidenkin kohdalla käynyt, ja olen pahoillani, että
monet omaiset ja läheiset ovat jääneet ahdistuksensa kanssa yksin eivätkä ole saaneet riit-
tävästi apua omaan kipuiluunsa. Tämä ei kuitenkaan voi olla eikä saa olla syynä siihen, että
toisen ihmisen aktiivinen surmaaminen otetaan ongelmien ratkaisuvalikkoon. En miten-
kään voi kannattaa eutanasiaa.

Eutanasiasta käytävässä keskustelussa huolenaiheena on käsitteiden sekavuus, ja yksi
syy, minkä takia niin nopeasti tähän kansalaisaloitteeseen tuli ne kymmenettuhannet ni-
met, on nimenomaan se, että monet luulivat kannattavansa aivan jotakin muuta kuin euta-
nasiaa. Eutanasialla tarkoitetaan siis ihmisen surmaamista. Se on aina aktiivinen toimenpi-
de. Jos ajatellaan rikoslakia, niin rikoslaissahan on kuolemantuottamus, siinä on tappo ja
siinä on murha. Kuolemantuottamus karkeasti sanottuna tarkoittaa sitä, että tuotti niin kuin
vahingossa, sattumalta tapahtui niin. Tappo on äkkipikaistuksissa tehty toisen surmaami-
nen. Murha on suunniteltu toisen surmaaminen. Siitä voimme ajatella, mihin kategoriaan
eutanasia tosiasiallisesti kuuluu.

Ihmisille ei tule antaa hoitoja, jotka pitkittävät kärsimystä ilman toivoa. Mitään hoitoa ei
myöskään saa antaa, jos ihminen tästä kieltäytyy. Nämä seikat kuuluvat jo nyt potilaan lail-
lisiin oikeuksiin. Kyse ei ole siis eutanasiasta eikä kuolinavusta vaan hyvästä hoidosta po-
tilaan itsemääräämisoikeutta kunnioittaen.

Kansalaisaloitteessa eutanasian tärkeimpiä perusteita ovat parantumaton kuolemaan
johtava sairaus, lyhyt odotettavissa oleva elinaika, sietämätön kärsimys, jota ei kyetä lie-
vittämään millään muulla keinoin ja vapaaehtoinen, täydessä ymmärryksessä esitetty
39



Pöytäkirjan asiakohta PTK 16/2017 vp
pyyntö eutanasiasta. Nämä ovat siis tässä kansalaisaloitteessa keskeiset perusteet. Euta-
nasiaa ehdotetaan laillistettavan hyvin tiukoilla reunaehdoilla, mitkä tulisivat koskemaan
vain harvoja potilaita. Nämä reunaehdot voivat vaikuttaa ensi katsomalta selkeiltä, mutta
todellisuudessa niihin liittyy erittäin vaikeita ongelmia, ja näistä nostan nyt muutamia
esiin.

Ensinnäkin parantumaton kuolemaan johtava sairaus. Tämä määritelmä ei juuri rajaa
eutanasian käyttöä. Jo nytkin kaksi kolmasosaa maailman väestöstä ja länsimaissa vielä
useampi kokee kuoleman parantumattoman kuolemaan johtavan sairauden seurauksena.
Näitä ovat esimerkiksi krooniset keuhkosairaudet, munuaisten ja maksan vajaatoiminta,
maksakirroosi muun muassa, neurologiset sairaudet, sydän- ja verisuonisairaudet ja myös
syöpäsairaudet.

Sitten, jos ajattelemme lyhyttä odotettavissa olevaa elinaikaa, kansalaisaloitteen euta-
nasiakriteeri siitä, että kuoleman tulisi muutenkin toteutua lähitulevaisuudessa, on ongel-
mallinen muutamastakin syystä.

Ensinnäkin elinajan ennustaminen on todella epävarmaa, ja vaikka se onnistuisikin, niin
mikä olisi riittävän lyhyt ennuste oikeuttamaan eutanasian — viikko, kuukausi vai mikä?
Belgian eutanasioista noin 15 prosenttia tehdään potilaille, joiden sairaus ei ole lähiaikoina
kuolemaan johtava, aivan niin kuin edustaja Essayah tässä edellä kertoi.

Mikä on sitten sietämätön kärsimys, jota ei voida lievittää millään muilla keinoin?
USA:ssa kahdessa osavaltiossa, missä lääkäriavusteinen itsemurha on sallittu, kipu on syy-
nä vain joka neljännessä tai kolmannessa tapauksessa. Sen sijaan Belgiassa ja Hollannissa
puolessa eutanasiatapauksista kärsimyksen pelko on ollut eutanasiatoiveen taustalla. Meil-
lä on Suomessa tieto ja taito tarjota jokaiselle potilaalle kivun hoito, kärsimyksen hoito, lie-
vittää se. Käytössä on myös palliatiivinen sedaatio, ja tämä sedaatio voi olla toteutettavissa
myös perusterveydenhuollon yksiköissä saattohoitoon erikoistuneen yksikön tuella.

Meidän on hyvä muistaa, että potilaalla on myös oikeus kieltäytyä hoidosta. Hollannis-
sa ja Belgiassa, kun on paljon puhuttu tästä kaltevasta pinnasta, potilas voi kieltäytyä oi-
reita lievittävästä hoidosta ja saattohoidosta mutta kuitenkin saada eutanasian.

Arvokkuuden menetys, elämän merkityksettömyys ja toimintakyvyn menetys ovat kaik-
kein merkittävimmät syyt kuoleman toiveelle. USA:ssa nämä olivat osana kuolinaputoi-
veelle lähes kaikilla potilailla. Nämä kaikki aiheuttavat vaikeaa kärsimystä usein jo ennen
kuin kuolema on lähellä, mutta olemmeko valmiit ratkaisemaan myös nämä kuolemalla?

Saattohoidolla olisi mahdollisuudet hallita vaikeaakin kärsimystä, jos kaikki sen mah-
dollisuudet olisivat kaikkien kansalaisten käytössä. Ammattilaisten toimesta Suomeen ol-
laankin rakentamassa kolmiportaista saattohoidon mallia, jossa jokaisella ihmisellä olisi
tasapuolinen pääsy tilanteen vaikeudesta riippuen sopivaan saattohoitoon: vaativan erityis-
tason saattohoitoon, erityistason saattohoitoon tai paikallistason saattohoitoon.

Saattohoidon opetusta pitäisi lisätä. Tällä hetkellähän sitä on ainoastaan Tampereen ja
Helsingin yliopistoissa, joissa on palliatiivisen hoidon opetusohjelmat ja oppituolit. Myös
jatkokoulutuksessa on tällä hetkellä puutteita.

Jos ajattelemme, mikä on sitten vapaaehtoinen, täydessä ymmärryksessä esitetty pyyntö
eutanasiasta, USA:ssa taakkana olemisen tuska on raportoitu syyksi kuoleman toiveelle
joka toisella. Niin kuin joku minulle kirjoitti, suuret ikäluokat, sotien jälkeen syntyneet
ovat ikään kuin jo syntymässä saaneet sen käsityksen, että täytyy toimia yhteiskunnan hy-
väksi mutta ei saa olla kenellekään taakkana. Kun mietimme eutanasiaa, on hyvä muistaa,
40



Pöytäkirjan asiakohta PTK 16/2017 vp
että terve ihminen arvottaa elämää hyvin eri tavoin kuin sairas, ja voidaankin kysyä, jääkö
meille vain terveiden ihmisten arvomaailma.

Hollannissa ja Belgiassa perimmäinen tarkoitus eutanasialle oli sama kuin Suomen kan-
salaisaloitteessa, mutta todellisuus on osoittautunut hyvin toiseksi. Syöpäpotilaista lähes 8
prosenttia kuolee eutanasian kautta. Eutanasiasta on siellä tullut hiljalleen vaihtoehto saat-
tohoidolle ja osin myös subjektiivinen oikeus elämään väsyneille ja elämän loppuvaihetta
pelkääville ihmisille. Niin kuin tässä aiemmin on jo todettu, eutanasian laillistaminen ny-
kytilanteessa johtaisi useammin kyseenalaisiin surmaamisiin kuin yksittäisten ihmisten ar-
mokuolemiin, niin kuin meidän palliatiivisesta hoidosta vastaavat lääkärit ovat sanoneet.

Suomeen tulee laatia saattohoitolaki. Palliatiivisen lääketieteen opetusohjelmaa tulee si-
sällyttää kaikkien yliopistojen ja lääketieteellisten tiedekuntien opetusohjelmaan. [Puhe-
mies koputtaa] Kaikkiin terveyden- ja sosiaalihuollon oppilaitoksiin tulee sisällyttää pal-
liatiivisen hoidon opetusohjelma. Palliatiivisen hoidon ja lääketieteen jatkokoulutus tulee
järjestää kattavasti...

Toinen varapuhemies Arto Satonen: Luulen, että suositusaika on jo täynnä.

Arvoisa puhemies! Jos saan tähän vielä sanoa — jatkan seuraavassa puheenvuorossa —
niin myös vapaaehtoisten koulutus ja perehdyttäminen tulee ottaa Suomessa kaikkialla
käytäntöön. Mutta jatkan seuraavassa puheenvuorossa. — Kiitos.

20.07 Sari Raassina kok: Arvoisa puhemies! Lähes kaikki mahdollinen ja mahdoton on
tänä iltana jo sanottu. Puhun kuitenkin aiheesta äärimmäisen henkilökohtaisen kokemuk-
sen perusteella. Minulla on yli 20 vuotta kokemusta kuolevien potilaiden hoidosta ja yli 10
vuotta kokemusta kouluttajalääkärinä. Tämä antanee minulle kohtalaisen pohjan keskus-
tella ja muodostaa käsitystä saattohoidosta, eutanasiasta, niin sanotusta hyvästä kuolemas-
ta.

Ihmisen kuolema on yksilöllinen, kuten on hänen elämänsäkin. Jokainen meistä kohtaa
jossain elämänvaiheessa myös kysymyksen omasta kuolemastaan ja niistä peloista ja toi-
veista, joita tuohon viimeiseen elämänvaiheeseen liittyy. Oma näkemyksemme, käsityk-
semme arvokkaasta elämästä ja arvokkaasta kuolemasta vaihtelee myös elämänvaiheem-
me mukaan. Pelko, huoli arvokkuuden menetyksestä, kivusta ja kärsimyksestä ajaa ihmis-
tä helposti hakemaan hallittavissa olevia ratkaisuja mahdottomalta tuntuvaan tilanteeseen.
Siitä mielestäni eutanasiakeskustelussa on kysymys. Siinä on kysymys ihmisen inhimilli-
sestä tarpeesta ennakoida, vaikuttaa ja hallita. Elämän hallitseminen on vaikeaa, kuten jo-
kainen meistä hyvin tietää.

Nykylääketieteen ja -hoitotieteen keinoilla krooniseen sairauteen liittyvä kuolema on
fyysisten oireiden osalta lähes poikkeuksetta hallittavissa. Henkisen ja hengellisen kivun
osalta tilanne on haasteellisempi. Nykyisessä terveydenhoitojärjestelmässä ei yksinkertai-
sesti ole resursseja tai riittävästi osaamista. Aivan viime vuosien aikana olen joutunut koh-
tamaan täysin tyrmistyttäviä esimerkkejä siitä, kuinka potilaan tarpeita ei huomioida osaa-
mattomuuden tai välinpitämättömyyden vuoksi. Väitänkin, ettei hyvän kuoleman esteenä
ole keinojen puute vaan välinpitämättömyys, joka syntyy, kun on pula koulutuksesta, re-
sursseista, työnohjauksesta ja hyvästä johtamisesta. Saattohoitotyötä tekevät ammattilai-
set ja vapaaehtoiset ansaitsevat paljon lisää arvostusta ja tukea, jotta he jaksaisivat välittää
joka ikisestä ainutkertaisesta ihmisestä.
41



Pöytäkirjan asiakohta PTK 16/2017 vp
Olen kuullut vuosia korulauseita saattohoidon kehittämisestä ja pyrkinyt omalla toimin-
nallani sekä lääkärinä, kouluttajana että poliitikkona vaikuttamaan saattohoidon paranta-
miseksi. Toivon, että tämän arvokkaan eutanasia-aloitteen kautta, paradoksaalisesti, saam-
me kaikkien suomalaisten perusoikeudeksi hyvän saattohoidon.

Eutanasia-aloitteen eräs kantava teema on kärsimyksen vähentäminen. Mitä kärsimys
sitten on? Kärsimyksen kokemus syntyy ihmisen yksilöllisen elämäntilanteen, hänen so-
siaalisen ja kulttuurillisen viitekehyksensä kautta. Kärsimys on siis aikaan sidottu ja erit-
täin yksilöllinen kokemus. Minulta on pyydetty ammatissa toimiessani eutanasiaa, mutta ei
kukaan, ei yksikään potilas ole uusinut pyyntöään, kun hänen oireensa on saatu hoidettua. 

Olen nähnyt monia kuolemia omassa henkilökohtaisessa elämässäni mutta ennen kaik-
kea työssäni vastaanotolla ja kuolevan potilaan vuoteen äärellä ja myönnän, että on ollut ti-
lanteita, joissa olen henkilökohtaisen tuntemukseni kautta miettinyt potilaan elämän mie-
lekkyyttä ja olen pohtinut hyvän palliatiivisen hoidon ja armokuoleman rajapintaa osana
omaa kasvuani syöpälääkäriksi. Näiden kahden välillä raja on kuitenkin täysin selvä, sa-
moin on mielipiteeni eutanasian suhteen.

Elämän loppuvaiheen hoitoon ja toimenpiteiden käsitteisiin liittyy tässä eduskuntakes-
kustelussakin, kuten eutanasia-aloitteessa, myös epätarkkuuksia. Parantumaton sairaus ra-
jaa eutanasian käyttöä huonosti, samoin odotettavissa oleva elinaika. Onkin siis tärkeää,
että aikanaan valiokunnan lausunnossa eri käsitteet kirkastetaan siten, että jokainen aina-
kin tässä salissa tietää, mistä puhumme, kun puhumme palliaatiosta, sedaatiosta tai euta-
nasiasta.

Eutanasiakeskustelussa nousee myös esiin kysymys toivosta. En halua vitsailla tai vii-
sastella vakavalla asialla, mutta mikä on toivon määritelmä? Jos pysyvä paraneminen on
toivon määritelmä, ei meillä kenelläkään ole toivoa. Kuolemaa lähestyvän ihmisen toivo
tulee rakentaa realistisesti. Elämä voi olla mielekästä myös elämän viimeisinä päivinä ja
tunteina.

Oma näkemykseni perustuu paitsi kokemukseeni lääkärinä myös eettisen arvopohjani
kautta syntyvään kysymykseen ihmisen vapaan tahdon määrittelystä. Harva ihminen on
täysin riippumaton siitä arvoilmapiiristä, jossa hän on kasvanut, elänyt elämänsä ja lähes-
tyy nyt kuolemaansa. Useimmilla ihmisillä on oma lähipiirinsä ja omaisensa, joita potilaan
lähestyvä kuolema koskettaa eri tavoin. Olen saanut nähdä tilanteita, joissa perhe elää yh-
dessä tuon arvokkaan elämänvaiheen tukien kuolevaa potilasta ja saaden myös itselleen
eväitä elämänsä jatkossa. Olen nähnyt myös omaisia, jotka toivovat taloudellisista ja, sa-
noisinko, muista melko epäinhimillisistä syistä potilaan kuoleman vauhdittamista, ja olen
valitettavasti nähnyt myös suoranaista henkistä väkivaltaa kuolevaa potilasta kohtaan, kun
häntä on painostettu luopumaan hoidoista.

Miten siis voisin lääkärinä määrittää varmasti sen, mikä on ihmisen vapaa tahto? En siis
voi eettisen ja ammatillisen näkemykseni kautta kannattaa aloitetta.

Tuen kaikin tavoin niitä pyrkimyksiä, joilla hyvä saattohoito voidaan toteuttaa kaikille
tässä maassa joka päivä tästä eteenpäin.

20.14 Sami Savio ps: Arvoisa puhemies! Eduskunnassa on käyty tänään poikkeukselli-
sen hyvää ja syvällistä keskustelua. Siitä kiitos kaikille keskusteluun osallistuneille ja vie-
lä osallistuville edustajille.

Tässä käsittelyssä olevassa kansalaisaloitteessa esitetään siis eutanasian laillistamista
Suomessa. Kansalaisaloitteen perustelujen mukaan eutanasiaa tarvitaan vaihtoehdoksi
42



Pöytäkirjan asiakohta PTK 16/2017 vp
henkilöille, jotka eivät saa kärsimyksiinsä helpotusta hyvästäkään hoidosta huolimatta.
Aloitteessa esitetään eutanasian ehdoksi muun muassa parantumattoman, kuolemaan joh-
tavan taudin sairastamista sekä potilaan ymmärrystä, harkintaa ja vapaata tahtoa eutanasia-
pyyntöä tehdessään.

Eutanasiassa on kysymys eettisesti erittäin merkittävästä asiasta, jossa pureudutaan ih-
miselämän kannalta perimmäisiin kysymyksiin. Kuten täällä on tänään todettu, sananmu-
kaisesti eutanasia on elämän ja kuoleman kysymys. Vaikka asiaan ei liitettäisi uskonnolli-
sia näkökulmia, ovat elämä ja kuolema meille yhä mysteereitä. Tiedekään ei pysty niitä
vielä nykyään selittämään, joten asiaan tulee suhtautua hyvin varovaisesti.

Yksiselitteistä vastausta eutanasian puolesta tai sitä vastaan on tässäkin mielessä hyvin
vaikea antaa. Ihmiskohtalot poikkeavat toisistaan hyvin paljon. Aina kun on elämää, on
myös toivoa, mutta toisaalta ketään ei tietenkään pidä kuormittaa loputtomalla kärsimyk-
sellä. Monen kansanedustajan mielipide asian suhteen ei käsittääkseni ole täysin kiveen ha-
kattu, ja kuulun myös itse tähän joukkoon. Mikäli eduskunta päättää edetä eutanasialain-
säädännön suhteen, toivon kuitenkin, että muutokset olisivat hyvin varovaisia ja maltilli-
sia.

Lääkärin antama kuolinapu on sallittua Belgiassa, Hollannissa ja Luxemburgissa sekä
Kolumbiassa. Saksassa, Sveitsissä, Kanadassa ja osassa Yhdysvaltoja parantumattomasti
sairas voi saada lääkärin määräämällä reseptillä kuolemaan johtavan lääkeannoksen. Täl-
laisten mallien käyttöönotto Suomessa olisi varsin suuri muutos nykytilaan verrattuna. Ne
eroavat varsin suuresti myös esimerkiksi Ruotsissa käytössä olevasta passiivisesta euta-
nasiasta. Tehtyjen mielipidemittausten mukaan enemmistö suomalaisista hyväksyisi euta-
nasian. Sitä vastoin Lääkäriliiton suhtautuminen eutanasiaan on kielteinen, eikä liitto näe
eutanasian laillistamiselle riittäviä eettisiä perusteita tai käytännön tarvetta. Lääkärit koh-
taavat luonnollisesti kuoleman huomattavasti useammin kuin maallikot ja he ovatkin ken-
ties harkinneet tätä asiaa huolellisemmin. Lääketiede myös kehittyy kaiken aikaa, joten se,
mitä pidämme tänään parantumattomana sairautena, voi olla hoidettavissa muutaman vuo-
den kuluttua. Tuskista kärsivälle ihmiselle yksikin vuosi voi silti olla kestämättömän pitkä
aika.

Arvoisa puhemies! Vaikka suhtaudun eutanasiaan varauksellisesti, minulla ei siis ole
täysin ehdotonta kantaa eutanasiakysymyksessä, ja onkin hyvä, että asia saa huolellisen ja
perusteellisen valiokuntakäsittelyn.

Totean lopuksi, että esimerkiksi edustaja Juvosen toimenpidealoitteessaan esittämällä
tavalla hyvä saattohoito tulisi saada subjektiiviseksi oikeudeksi. Tämä on ehdottoman kan-
natettava periaate. Vaikka ihmisten suhtautuminen kipuun ja tuskaan on yksilöllinen, tulee
ihmiselämän lopun kärsimyksiä lieventää mahdollisuuksien mukaan kaikilla tavoilla.

20.18 Ilkka Kantola sd: Arvoisa puhemies! Perustuslain 2 luvun 7 §:n 1 momentissa to-
detaan: "Jokaisella on oikeus elämään sekä henkilökohtaiseen vapauteen, koskemattomuu-
teen ja turvallisuuteen." Saman pykälän 2 momentissa sanotaan: "Ketään ei saa tuomita
kuolemaan, kiduttaa eikä muutoinkaan kohdella ihmisarvoa loukkaavasti." Ja 3 momentis-
sa sanotaan: "Henkilökohtaiseen koskemattomuuteen ei saa puuttua eikä vapautta riistää
mielivaltaisesti eikä ilman laissa säädettyä perustetta." Perustuslain nämä kohdat tarkoitta-
vat ainakin sitä, että eutanasiaa ei saa ryhtyä toteuttamaan, ellei siitä ole säädetty lailla.
Kansalaisaloitteen tarkoitus on, että tämä lailla säätämisen vaatimus täyttyisi ja eutanasiaa
43



Pöytäkirjan asiakohta PTK 16/2017 vp
voitaisiin ryhtyä toteuttamaan. Lailla säätämisellä pyrittäisiin torjumaan mielivaltainen
puuttuminen henkilökohtaiseen koskemattomuuteen.

Kansalaisaloite tulee ainakin siinä vaiheessa, jos se saa lakiesityksen muodon, jota sillä
nyt ei ole, lähettää perustuslakivaliokuntaan lausunnon antamista varten. Silloin joudutaan
ottamaan kantaa muun muassa siihen, mitä merkitsee oikeus elämään. Tarkoittaako oikeus
elämään myös oikeutta kuolemaan? Voiko ihminen luovuttaa oikeutensa elämään jonkun
toisen hallintaan? Merkitseekö oikeus elämään myös oikeutta vaatia julkisen vallan käyt-
täjältä tai viranomaiselta apua elämän lopettamisessa? Asettaako potilaan itsemääräämis-
oikeus jonkin toimintavelvollisuuden hoitohenkilökunnalle tässä asiassa? Perustuslain
kannalta joudutaan ottamaan kantaa myös siihen, olisiko toisen ihmisen elämän lopettami-
nen hänen pyynnöstään julkista tai merkittävää julkista vallan käyttöä vai ei? Tulisiko toi-
menpiteen suorittajan tai lausunnon antajan, kahden lääkärin, aina olla viranhaltija, vai voi-
siko toimijana olla esimerkiksi yksityislääkäri? Minusta ei ole mitenkään itsestään selvää,
että vastuu tällaisessa asiassa voitaisiin antaa yksityiselle toimijalle.

Arvoisa puhemies! Perustuslaki kieltää henkilön kohtelun ihmisarvoa loukkaavasti. Eu-
tanasiakeskustelun ja aloitteen taustalla on pelkoja ja havaintoja ja myös yksittäisiä koke-
muksia siitä, että yksilö ei tule kohdelluksi ihmisarvoa kunnioittavasti tilanteessa, jossa
hän vailla mitään toivoa parantumisesta kärsii sietämättömän ankarien kipujen keskellä
saamatta lievitystä tuskaansa. Moni on päätynyt kantaan, että eutanasia, yksilön elämän lo-
pettaminen ulkopuolisen henkilön toimesta, olisi joissakin tapauksissa ainoa keino lopet-
taa yksilön ihmisarvoa loukkaava kohtelu.

Eutanasiakeskustelun kannalta merkitystä on myös perustuslain 2 luvun 19 §:llä, jossa
säädetään oikeudesta sosiaaliturvaan. Sen 3 momentissa todetaan: "Julkisen vallan on tur-
vattava, sen mukaan kuin lailla tarkemmin säädetään, jokaiselle riittävät sosiaali- ja ter-
veyspalvelut." Perustuslain 22 §:ssä todetaan: "Julkisen vallan on turvattava perusoikeuk-
sien ja ihmisoikeuksien toteutuminen." Tämä avaa tärkeän näkökulman eutanasiakeskus-
teluun, ja tästä olemme tänään enimmäkseen keskustelleetkin. Tehdäänkö yhteiskunnas-
samme riittävästi yksilön ihmisarvon kunnioittamiseksi hänen lähestyessä kuolemaansa?
Onko mahdollisuus hyvään, ammattimaiseen ja kiireettömään saattohoitoon kaikkien ulot-
tuvilla? Onko saattohoitopotilasta hoitavien osaaminen riittävän monipuolista, ja onko
käytettävissä parhaat lääkkeet asianmukaiseen kivunhoitoon? Onko riittävästi tiedostettu
saattohoidon psykologiset ja sosiaaliset ulottuvuudet? Toteutuuko saattohoidossa yksilön
oikeus riittäviin sosiaali- ja terveyspalveluihin?

Sosiaalidemokraattinen eduskuntaryhmä, niin kuin varmaan täällä on tänään kerrottu-
kin jo, on jättänyt eduskunnalle tänään toimenpidealoitteen saattohoidon turvaamiseksi
lainsäädännöllä. Monien asiantuntijoiden mukaan korkealaatuisella saattohoidolla pysty-
tään tänä päivänä varmistamaan asianmukainen kivunhoito potilaille siten, että potilaan
elämän lopettaminen kivunhoidon ratkaisuna tulee tarpeettomaksi. Jäljellä olevat todelli-
set ongelmat liittyvät puutteisiin henkilöstön koulutuksessa ja saattohoidon heikossa ta-
voittavuudessa, ja tämä on resurssikysymys. Aloitteen tarkoituksena on varmistaa kansa-
laisten yhdenvertainen pääsy hyvän saattohoidon piiriin.

20.23 Juhana Vartiainen kok: Arvoisa puhemies! Aloitteen tekijät ansaitsevat kiitoksen
tämän tärkeän asian tuomisesta keskusteluun. En väitä osaavani tässä vaiheessa kovin vii-
saasti ottaa kantaa aloitteeseen ja jään odottamaan valiokuntatyön antia.
44



Pöytäkirjan asiakohta PTK 16/2017 vp
Täällä ovat viisaat hoitoalan ammattilaiset esittäneet hyviä perusteluja sille, että ne mur-
heelliset kohtalot, joiden lievittämiseen tämä kuolinapualoite tähtää, voitaisiin itse asiassa
välttää paremmalla saattohoidolla jo aivan nykyisenkin tai lähes nykyisen lainsäädännön
puitteissa. Meillä kai on jo tätä koskeva kohtuullisen hyvä lainsäädäntö, joskaan tällainen
hoito ei vielä läheskään riittävästi ole kaikkien kuolevien ulottuvilla. Mutta käsitykseni on,
että saattohoito ja kärsimyksen lievittäminen ovat jo osa ainakin terveydenhoitolain yksi-
tyiskohtaisia perusteluja.

Toisaalta ei monen filosofin mielestä ole lähtökohtaisesti väärä ajatus, että ihmisten va-
paata tahtoa kunnioittava liberaali yhteiskunta kunnioittaisi ihmisen vapaata tahtoa myös
siinä tapauksessa, että tämä selvästi ilmaistu oma tahto olisi soveliailla turvamekanismeil-
la oman elämän lopettaminen. Saako ihminen kuolla, jos sitä selvästi haluaa? Ja jos todella
olisi olemassa näyttö siitä, että tällainen kuolinapumenettely uskottavasti parantaa kuole-
van tilannetta, voisiko se olla parannus nykytilaan? Terve ihminen voi monella tapaa päät-
tää päivänsä, kuolemansairas usein varmaankaan ei, ja tässä mielessä nämä henkilöt ovat
eriarvoisessa asemassa. Sehän on argumentti, joka yleensä tästä aitiosta käsin ja tässä sa-
lissa on aivan tavattoman pyhä.

No, nämä ovat vaikeita kysymyksiä, en minä tiedä niihin vastauksia. Toivottavasti
voimme näistä näkökohdista oppia lisää tulevan valiokuntakäsittelyn aikana.

Arvoisa puhemies! Haluaisin kuitenkin talous- ja yhteiskuntatieteilijänä kiinnittää huo-
miota asiaan, jota täällä vielä ei ole kovin paljon korostettu, eli siihen, että nämä kysymyk-
set tulevat olemaan kanssamme enenevässä määrin edessä olevina vuosikymmeninä, ehkä
enemmän kuin tällä hetkellä tiedostammekaan. Nimittäin koskaan aiemmin ei yhteiskunta
käsittääkseni ole ollut tilanteessa, johon olemme tulossa, siis tilanteessa, että on niin paljon
vanhoja ihmisiä, joilla on myös pitkäaikaisia sairauksia ja joita on mahdollista pitää hen-
gissä kehittyneen teknologian avulla. Tällainen elämä voi monessa tapauksessa kuitenkin
olla asianomaisen itsensä näkökulmasta arvotonta. Odotettavissa oleva elinikä pitenee no-
peasti, lääketieteellinen tekniikka ja teknologia etenee, ja moni vanha ihminen saattaa ko-
kea yhteiskunnan toimivan itseään nuorempien ehdoilla ja joutua tilanteeseen, jossa elä-
mänhalu heikkenee. Dementioista ja muista pitkään hoidettavissa olevista sairauksista kär-
siviä vanhuksia tulee olemaan paljon, todella paljon suhteessa yhteiskunnan nuoreen ja ak-
tiiviväestöön.

Lisäksi yhteiskunnan julkistaloudelliset voimavarat saattavat kehittyä siihen suuntaan,
että emme kaikesta hyvästä tahdosta huolimatta voi taata kaikille kuoleville sellaista välit-
tämistä ja hyvää hoitoa, jota pitäisimme perusteltuna ja jota tässä tämän illan keskustelussa
on pidetty perusteltuna. On kovin helppo sanoa, että haluamme kaikille hyvän saattohoi-
don, mutta sekin kilpailee resursseista kaikkien niiden hyvien tarkoitusten kanssa, joita täs-
tä puhuja-aitiosta käsin tässä salissa muina päivinä perustellaan. Emme siis vertaa kuoli-
napualoitetta johonkin ideaaliin, parhaan saattohoidon maailmaan vaan siihen saattohoi-
don maailmaan, johon ikääntyvällä Suomella tulee olemaan varaa. Hyvä hoito maksaa se-
kin, ja siihen uhratut voimavarat kilpailevat peruskoulun, torjuntahävittäjien ja elinkeino-
tukien kanssa, niin kuin ihan kaikki muutkin voimavarat. Eli kun tässä salissa vaaditaan
niin sanotusti kuntoon saattohoitoa, niin pitää muistaa, että täällä vaaditaan kuntoon kovin
monia muitakin asioita aina ehkä ajattelematta, että jokaiseen yksittäiseen asiaan meillä voi
olla varaa mutta kaikkiin niihin toiveisiin, joita täällä esitetään, ei meillä ole varaa niukko-
jen julkisten varojen ikääntyvässä yhteiskunnassa.
45



Pöytäkirjan asiakohta PTK 16/2017 vp
Tällainen pikkuhiljaa tapahtuva siirtyminen yhteiskuntaan, jossa on paljon enemmän
kuin ennen suhteessa vanhoja ihmisiä, saattaa myös vaikuttaa ajan mittaan käsityksiimme
itsemurhan ja kuolinavun legitiimiydestä. Se tulee olemaan siis aika lailla uusi tilanne, jos-
sa käsitykset itsemurhan hyväksyttävyydestä saattavat muuttua toisenlaisiksi kuin mitä ne
vanhastaan Euroopassa vanhojen monoteististen uskontojen nojalla ovat olleet. En halua
näihin kehityskulkuihin ottaa minkäänlaista normatiivista kantaa tai olla niitä toivottamas-
sa tervetulleeksi mutta koetan tässä yhteiskuntatieteilijänä piirtää tulevaisuuden mahdolli-
sia tai jopa todennäköisiä näköaloja. Ja joka tapauksessa voi siis mielestäni lähes varmuu-
della ennakoida, että nämä kysymykset ja arvokkaan kuoleman mahdollisuudet tulevat ole-
maan kanssamme yltyvällä tavalla. Siksi on mitä perustelluinta, että kuolinavusta nytkin
käydään perusteellinen keskustelu ja arvioidaan, onko saattohoitoa koskevaa lainsäädän-
töä muutettava. — Kiitos.

20.30 Jari Ronkainen ps: Arvoisa puhemies! Saattohoito ja kivunlievitys ovat Suomessa
vielä lapsenkengissä korkeasta lääketieteellisestä osaamisesta huolimatta. Sosiaali- ja ter-
veysministeriö on vuodesta 2009 lähtien laatinut ohjeet saattohoidosta, jotka ovat kuiten-
kin vain suuntaa antavia. Saattohoidon toteutuksesta huolehtii jokainen kunta osaltaan.

Käsiteltävänä olevassa kansalaisaloitteessa ilmaistaan, että eutanasialain säätämisen
ohella on huolehdittava tarvittavasta, kattavasta ja tasokkaasta oireita lievittävästä hoidos-
ta sekä saattohoidosta. Aloite on kannatettava, joskin tavoitteet ovat mielestäni väärässä
järjestyksessä. Eutanasialaki ei saa sulkea pois saattohoitoa eikä estää saattohoidon kehit-
tämistä sellaiseksi, että korkealaatuista oireita ja kipua lievittävää hoitoa on tarjolla kaikil-
le tarvitsijoille. Mielestäni tulisi säätää laki saattohoidosta, johon sisältyy eutanasia viimei-
senä keinona potilaan niin halutessa ja nyt esitettyjen kriteereiden täyttyessä. Viime kädes-
sä yksilöllä on oikeus päättää kaikissa itseään koskevissa asioissa.

Eutanasia ei kuitenkaan ole ongelmatonta. Lain tulisi olla niin tiukka ja aukoton, että eu-
tanasian kaikki mahdolliset väärinkäytökset estetään, sillä tässä asiassa väärinkäytöksen
hinta on potilaalle korkein mahdollinen eli kuolema. Lisäksi lain tulee olla sitova ja mah-
dollisimman vähän tulkinnanvarainen, ettei pääsisi syntymään sellaista kaltevaa pintaa,
jossa luisutaan Belgian ja Hollannin kaltaiseen tilanteeseen, jossa eutanasia sallitaan
psyykkisen sairauden, kuten masennuksen, perusteella.

Vaikkakin aloitteessa esitetyt kriteerit ovat hyviä, on vielä mietittävänä esimerkiksi ala-
ikäisten asema eutanasialain kannalta. Jos aikuisella on vapaus valita, yhtä lailla lapsi on
oikeutettu vaihtoehtoon elämän viime hetkien sietämättömälle kärsimykselle, mikäli hoi-
doilla niitä ei pystytä lievittämään. Pohdittavaksi jää, kuka tai ketkä päätöksen tekevät ala-
ikäisten lasten kohdalla.

Arvoisa puhemies! Mikäli edellä mainitsemani ongelmat ja pulmakohdat saadaan valio-
kuntakäsittelyssä ratkottua, olen valmis kannattamaan käsittelyssä olevaa kansalaisaloitet-
ta.

20.33 Hannu Hoskonen kesk: Arvoisa herra puhemies! Käsittelyssä oleva kansalaisaloi-
te eutanasian sallimisesta Suomessa on herättänyt vilkkaan keskustelun, ja mielestäni täs-
sä eduskunnassa käydyssä keskustelussa on käytetty erinomaisen hyviä, analyyttisia pu-
heenvuoroja, joissa molempia mielipiteitä on valaistu hyvillä argumenteilla. Oma kantani
tähän aloitteeseen on kielteinen. Mielestäni elämän arvo on niin suuri, että ihmisellä ei ole
46



Pöytäkirjan asiakohta PTK 16/2017 vp
oikeutta mennä siitä päätöksiä tekemään, milloin sen tulee päättyä. Aivan kuten ihmisen-
kin arvo, elämän arvo on jakamaton ja koskematon.

Kaksi lääkäriä, Helsingin yliopistollisen sairaalan ja Tampereen yliopistollisen sairaa-
lan lääkärit, kirjoitti Helsingin Sanomissa muutama päivä sitten mielestäni erittäin viisaan
kirjoituksen palliatiivisesta hoidosta: "Eutanasian laillistaminen nykytilanteessa johtaisi
useammin kyseenalaisiin surmaamisiin kuin yksittäisten ihmisten armokuolemiin." Näi-
hin muutamiin lauseisiin sisältyy erittäin suuri viisaus, koska on otettava huomioon sekin,
että jos sallitaan eutanasia, niin silloin otetaan askel siihen suuntaan, jossa esimerkiksi ta-
loudellinen tilanne tai jonkun ihmisen vamma tai henkinen tilanne voi olla se syy, minkä
takia tällaiseen menettelyyn mennään, tai kansantaloudellinen tilanne tai maailmantilanne
tai joku muu tahansa kriisi voi hetkellisesti aiheuttaa tällaisia päätöksiä, jotka ovat sitten
peruuttamattomia. Sellaiseen tilanteeseen mielestäni sivistyneen yhteiskunnan ei pidä
mennä.

Perustuslaki Suomessa turvaa elämän koskemattomuuden, oikeuden arvokkaaseen ih-
miselämään kuten myös ihmisarvon. Ne ovat perustuslain ihan ydinkohtia, ja ne on turvat-
tu myös Euroopan unionissa ja Euroopan ihmisoikeussopimuksessa. Kaikki lähtee siitä,
että elämän ratkaiseminen ei ole ihmisen kädessä, ja sellaisena tämä linja tulee mielestäni
edelleen tiukasti pitää. Jos lähdemme jollekin muulle tielle, niin silloin mielestäni men-
nään väärin.

Keskustan eduskuntaryhmä on tänään jättänyt lakialoitteen, jossa esitetään, että saatto-
hoito lisättäisiin yhtenä lisähoitomuotona terveydenhuoltolakiin. Tällaista mahdollisuutta-
han tänä päivänä ei ole, että saattohoito olisi yhtä laadukkaasti saatavilla joka puolella Suo-
mea, vaan kun se lisättäisiin terveydenhuoltolakiin, niin silloin avautuisi mahdollisuus, että
saattohoito kehittyisi ja tämä ongelma ihmisten viimeisten päivien arvokkaasta hoidosta
poistuisi kokonaan.

Arvoisa puhemies! Lopuksi haluan vielä sanoa sen, että viime päivien keskustelu erilais-
ten kansalaisaloitteiden ympärillä on ollut vilkasta, ja tämä eutanasiaa koskeva aloite on
saanut myös mediassa erittäin suuren julkisuuden. Siellä on käyty hyvin vilkasta ja väri-
kästä keskustelua. Toivon, että tämä eduskunnan keskustelu säilyy asiallisena edelleenkin
niin kuin se tänään on ollut.

Omalta osaltani en missään nimessä kannata tätä aloitetta. Ihmisen elämä ja ihmisarvo
on jakamaton, ja siihen ei ihmisen päätöksillä pidä lähteä koskemaan.

20.37 Ville Tavio ps: Arvoisa herra puhemies! Nyt todella punnitaan eduskunnan kyky
punnita eutanasian haitat ja hyödyt, argumentit puolesta ja vastaan. Olen kuunnellut tässä
tätä aidosti mielenkiintoista keskustelua tänään ja olen tullut siihen tulokseen, että niitä ar-
gumentteja puolesta ja vastaan on kyllä ihan älyttömän paljon.

Puolesta vedotaan aika paljon omaisten kokemaan myötätuntoon sekä tarpeeseen estää
sitä tarpeettomalta vaikuttavaa kärsimystä ihmisen viimeisillä hetkillä. Puolesta on selväs-
ti ihmisen vapaa tahto. Ihmisen vapaa tahto. He, jotka tätä eutanasiaa puoltavat, luottavat
siihen, että tämä eutanasian antaminen on oikeudenmukaisesti toteutettavissa ja että se oli-
si lainsäätäjän säädettävissä sellaisin kriteerein, että lainsäätäjän näkökulmasta se oikeu-
denmukainen eutanasia voitaisiin antaa.

Vastaan olevat ovat aika paljon vedonneet siihen, että saattohoito on jo mahdollista, sa-
moin kivunlievitys ja että nämä koko ajan parantuvat tai ovat jo jossain tietyssä pisteessä.
47



Pöytäkirjan asiakohta PTK 16/2017 vp
Ja onhan se selvää, että saattohoidon mahdollisuus ja kivunlievityksen mahdollisuudet
ovat joka tapauksessa se ensisijainen toimintatapa, kun ihmistä kohtaa kivulias sairaus.

Sitten on otettu esiin tämä kaltevan pinnan argumentti, eli ollaan huolestuneita siitä seu-
raavasta tilasta, että kävisi niin, että tämmöinen tila lähentyisi, tämmöinen potilaiden
epäeettinen kohtelu. Ihmisarvo kärsisi.

Vastaan olevat ovat myös varmaan, tai kuulostavat olevan, aika epäileviä sen suhteen,
onko se eutanasia sitten tosiaan kontrolloitavissa tai onko se lainsäädännöllä toteutettavis-
sa. Ollaanko valmiita hyväksymään hoitovirheet? Itsekin pohdin sitä, miten suuri merkitys
tässä ajatuksenkulussa on nimenomaan siinä, millainen se yksittäinen tapaus on, mikä sit-
ten siinä tilanteessa olisi käsillä. Onko se ihminen nuori, onko se vanha? Esimerkiksi jos
ajatellaan, että olisi nuori ihminen, jolla sitten on kovat kivut eikä se kivunlievitys toimi,
parantumaton sairaus, niin ajatellaanko siinä sitten, että onko siinä ehkä joku ihmeparan-
tumisen mahdollisuus? Jos ajatellaan vaikka, että se ihmeparantumisen mahdollisuus on
olemassa, jos ajatellaan, että se on vaikka prosentin luokkaa, silloinhan se toisaalta taas
tuntuu aika isolta mahdollisuudelta, jos olisi kyseessä nuori ihminen. Ihminen olisi var-
maan luontaisesti aika taipuvainen valitsemaan sen yhden prosentin ihmeparannusmahdol-
lisuuden — siis tietenkin, jos sellainen on olemassa. Ja siitä juuri päästäänkin sitten taas sii-
hen psykologiseen kysymykseen, voiko kärsivä ihminen olla kykenevä taas päättämään
siitä, että hän haluaa kuolla. Voiko hän harkitusti päättää, että nyt pyydän tätä lopullista rat-
kaisua? Haitta tuntuu olevan nimenomaan silloin tässä eutanasiassa se, että käy niin, että
väärä henkilö surmataan, ja millaisissa olosuhteissa sitten näin tapahtuukin.

Samoin haittana tuntuu se ikään kuin kaltevan pinnan argumentti, eli että eutanasiasta
tulee jollain tapaa liukuhihnatavaraa, eli potilaille tarjotaan sitä, suostutellaan jopa kuole-
maan, että valitse kuolema.

Sitten taas jos eutanasia olisi olemassa, niin hyötynä tuntuisi olevan sellainen tietty aja-
tus itsemääräämisoikeuden vahvistamisesta, itsemääräämisoikeus siitä, että ehkä kuka
vain meistä voi itse päättää ja toimillaan välttyä joltain tuskalliselta kuolemalta.

Yksi asia nyt kuitenkin näyttää ainakin hyvältä tässä keskustelussa, nimittäin tämä kes-
kustelu näyttää johtavan siihen, että kun Arja Juvonen on pitkään ja ahkerasti eduskunta-
työssään ajanut parempaa saattohoitoa, parempaa kivunlievitystä, niin kaikki puolueet ovat
tulossa nyt Arja Juvosen taakse, Arja Juvosen linjoille. Tahdonkin kiittää edustaja Juvosta
tästä pitkästä työstä, mitä hän on tämän asian eteen täällä tehnyt.

Tämä keskustelu on ollut todella ajatuksia herättävää. Itse jään vielä pohtimaan kantaa-
ni ja odottamaan noita tulevia asiantuntijakuulemisia.

20.44 Päivi Räsänen kd: Arvoisa puhemies! Täällä keskustelussa on vedottu kansalais-
aloitteen tiukkoihin kriteereihin, näihin 11:een kriteeriin, joiden puitteissa eutanasialaki
voitaisiin toteuttaa. Tässä yhteydessä on hyvä huomioida, että myös Alankomaissa ja Bel-
giassa eutanasia alun perin sallittiin samoissa tarkoituksissa, joista nyt keskustellaan, mut-
ta lopputulos, se käytännön tilanne on muuta kuin aiottiin. Eutanasia on näissä maissa laa-
jentunut ja väljentynyt, esimerkiksi psykiatrisesti sairaiden kohdalle, pelkästä masennuk-
sesta kärsiviin, myös alaikäisiin tai sitten niin sanotun tahdottoman eutanasian alueelle, de-
mentiaa sairastaviin potilaisiin, jotka eivät itse kykene ilmaisemaan omaa tahtoaan ja omaa
päätöstään.

Hollannissa eutanasiasta on todellakin tullut yhä yleisempi kuolinsyy. Kun eutanasiala-
ki säädettiin Hollannissa vuonna 2002, niin seuraavana vuonna 1 626 hollantilaista kuoli
48



Pöytäkirjan asiakohta PTK 16/2017 vp
eutanasian kautta, mutta vuonna 2015 näitä tapauksia oli jo 5 306. Kuitenkin samaan ai-
kaan myös itsemurhien määrä on kasvanut ja itse asiassa hämmästyttävän paljon, kuuden
vuoden aikana peräti 35 prosenttia hollantilaisessa yhteiskunnassa. Eli mahdollisuus euta-
nasiaan ei ole ainakaan toiminut itsemurhia vähentävänä tekijänä. Se on ehkä pikemmin-
kin kytkeytynyt kuolemankulttuuriin, josta muun muassa ministeri Timo Soini täällä
omassa puheenvuorossaan puhui.

Leikkasin talteen vuonna 95 Helsingin Sanomista Kalle Könkkölän, entisen kansan-
edustajan ja silloisen vammaisten maailmanliiton puheenjohtajan erinomaisen terävän kir-
joituksen ja haluan sitä nyt siteerata. Hän sanoi näin: "Jos oikeudestamme kuolla puhutaan
enemmän kuin oikeudestamme elää, meillä on ongelma." Sitten hän jatkoi: "Itsemäärää-
misoikeus on merkittävä näkökulma, mutta miksi tässä asiassa suhtaudutaan erilailla niin
sanottuihin terveisiin, vaikeasti sairaisiin ja vammaisiin? Meillä on käynnistetty monia it-
semurhan ehkäisyprojekteja — eikö vammaisen ihmisen elämä ole yhtä arvokas kuin vam-
mattoman, ja eikö vammaisen halu tappaa itsensä ole yhtä hälyttävää kuin vammattoman?
Varsinainen katastrofi tapahtui, kun vuonna 1971 sairastuin keuhkokuumeeseen ja heräsin
Meilahden sairaalan teho-osastolla kytkettynä hengityskoneeseen. Tuolloin en pystynyt
puhumaan, en liikkumaan, ja elämäni tuntui kaikin puolin mahdottomalta. Kivut olivat
suuret ja myös haluni kuolla. Tuolloin kuolema todella olisi tuntunut helpotukselta. Jos oli-
sin voinut, olisin soittanut kuolemanpartion paikalle. Minulla oli kuitenkin onni, että kuo-
linapua ei tuolloin tunnettu ja että yksi tehohoitaja kannusti minua jatkamaan elämää. On-
neksi ei ollut tahoa tai puhelinnumeroa, josta kuoleman voi tilata! Onneksi ympäriltä löy-
tyi ihmisiä, jotka tukivat ja halusivat, että jatkan elämää! Elämäntahto voitti vähitellen.
Masennus vei aikansa, mutta se väistyi." Näin siis Kalle Könkkölä kirjoitti.

Todellakin eutanasian kuuluminen niin sanotusti hoitovalikoimaan pahimmillaan kan-
nustaisi masentuneita ihmisiä tähän ratkaisuun, ja samalla sillä viestittäisiin asennetta vam-
maisten ja sairaiden ihmisten elämän arvoon. Kun itsemurhia pyritään ehkäisemään ylei-
sesti, niin miksi emme tukisi myös vammaisten tai vanhusten tai sairaiden elämänhalua
loppuun asti?

Tässä eutanasiaa vaativassa kansalaisaloitteessa edellytetään, että lääkäri on vakuuttu-
nut, ettei potilas kärsi arvostelukykyään heikentävästä psykiatrisesta sairaudesta, ja aloit-
teen mukaan kliininen depressio tulee aina hoitaa ennen eutanasiapäätöksen tekemistä.
Mutta lääkärinäkin mietin, miten ihmeessä voidaan varmistua, ettei vakavasti sairaan ih-
misen kuoleman toive nouse myös masennuksesta. Kyllä vakavasti sairaalle ihmisellekin
on paljon tyypillisempää se elämänhalu kuin toive kuolla. Olen itse työskennellyt syöpä-
osastolla lääkärinä ja minua puhutteli se, miten usein juuri ne potilaat, joilla se elämän raja
tuntui olevan aika lähellä, kokivat erityistä arvoa jokaisesta päivästä ja jokaisesta hetkestä.
Tuntui, että se elämänhalu pikemminkin luonnostaan kasvoi kuin väheni. Muistan yhden
potilaan, joka ilmaisi halunsa kuolla ja pyysi siihen lääkäriltä apua, mutta masennuksesta ja
epätoivosta selvittyään muutamassa viikossa hänenkin mielensä muuttui, ja hän löysi elä-
mänhalun niihin viimeisiin viikkoihinsa ja kuukausiinsa.

Eutanasiakeskustelun ajankohtaistuminen liittyy mielestäni kahteen yhteiskunnalliseen
ilmiöön, toisaalta pelkoon terveydenhuoltojärjestelmämme kyvystä tai kyvyttömyydestä
huolehtia kuolevien potilaiden arvokkaasta hoidosta ja toisaalta sitten myös yleiseen ih-
miskuvan muutosprosessiin. Sain kerran puhelinsoiton naiselta, joka kysyi, tarkoittaako
saattohoito sitä, että potilas siirretään osaston varastohuoneeseen eikä anneta hänelle ruo-
kaa eikä juomaa. Hän kertoi sairaasta puolisostaan, jolle oli sairaalassa ilmoitettu aloitet-
49



Pöytäkirjan asiakohta PTK 16/2017 vp
tavan saattohoito ja joka samana päivänä sitten siirrettiin ylipaikalle varastohuoneeseen.
Tämä kertoo kyllä sitä valitettavaa, karua kieltä tilanteesta, joka meillä edelleenkin on,
vaikka viime vuosina saattohoito onkin monilla tavoin kehittynyt, mistä voimme olla kii-
tollisia.

Samaan aikaan, kun väestö vanhenee, palvelujärjestelmämme muuttuu, laitoshoitoa vä-
hennetään, pitkäaikaista hoitoa annetaan palveluasunnoissa. Palveluasunnoissa asuvista
vanhuksista jopa kaksi kolmasosaa siirtyy elämänsä viimeisten kolmen kuukauden aikana
terveyskeskuksen vuodeosastolle saattohoitoon. Vanhuksella tulisi olla halutessaan oikeus
kuolla kotonaan tai pysyvässä hoitopaikassa, ja kun nyt tätä sosiaali- ja terveyspalvelujär-
jestelmää uudistetaan, samalla tulisi kyllä huolehtia siitä, että saattohoito olisi mahdollista
kaikissa niissä yksiköissä, joissa kuolevia potilaita tai vanhuksia hoidetaan. Saattohoito
kotona tai palveluasumisyksikössä edellyttää ympärivuorokautista tukea.

Niukkenevien terveydenhuollon resurssien aikana lääkäreille sälytetään myös yhä
enemmän vastuuta hoidon kustannusten hillitsemisestä, ja tähän tilanteeseen täällä muun
muassa edustaja Vartia kiinnitti huomiota. Kyllä olemme siinä mielessä vakavan paikan
edessä, että kun tiedämme, että noin puolet terveydenhuollon kustannuksista syntyy ihmis-
ten viimeisten kuuden elinkuukauden aikana, niin meidän täytyy kyllä huolellisesti varoa
sitä, että emme lähde ihmisen elämän hintaa ja elämän arvoa laskemaan rahassa. Kyllä suo-
malaisella yhteiskunnalla on varaa hoitaa arvokkaasti kaikki kuolevat potilaat ja ikäihmi-
set, jos vain niin haluamme. On kysymys tahdosta. Kun täällä on niin kauniisti puhuttu
saattohoidosta, niin huolehdimmehan yhdessä siitä, että tämä siirtyy myös teoiksi, että se
näkyy lainmuutoksena, se näkyy myös resursseissa.

Arvoisa puhemies! Haluan vielä toistaa sen, että ehdotukseni oli siis, [Puhemies koput-
taa] että kansalaisaloite lähetetään sosiaali- ja terveysvaliokunnan lisäksi lausunnolle pe-
rustuslakivaliokuntaan ja lakivaliokuntaan, ja koska asia on niin vakava, niin toivon laajaa
kannatusta tälle ehdotukselle.

20.55 Mika Niikko ps: Arvoisa puhemies! Aluksi täytyy nyt todeta, että kannatan edusta-
ja Räsäsen esitystä siitä, että tämä aloite lähetetään myös lakivaliokuntaan ja perustuslaki-
valiokuntaan lausuntoa varten.

Arvoisa puhemies! Täällä on tänään puhuttu hyvin maltillisesti ja pohdittu näitä eettisiä
kysymyksiä ja myös ihmisen oikeutta päättää omasta elämästään. Jos jonkunnäköistä pe-
rustetta on kuultu, ja joihinkin haluaisin omalta osaltani lisää tuoda pohdittavaa.

Täällä on epäilty sitä, että jos tämä eutanasia-kansalaisaloite hyväksytään, niin se ei joh-
taisi tähän liukuvaan pintaan, ei johtaisi kuulemma Hollannin kaltaiseen väärinkäytökseen
eutanasian suhteen. Meidän täytyy lainsäätäjinä kuitenkin ymmärtää se tosiasia ja fakta,
että kaikki lainsäädäntö kehittyy ja muuttuu suuntaan jos toiseen edustajien vaihtuessa ja
hallitusten vaihduttua. Tämän me näemme joka ikisen lainsäädännön osa-alueen keskuu-
dessa. Esimerkkinä voidaan ottaa vaikkapa tämä alkoholipolitiikka, josta täällä pian taas
äänestetään, saako näitä limuviinoja viedä kioskeihin myytäväksi. Täällä juuri eilen, tuh-
kakeskiviikkona, tuli voimaan eräs laki, joka muutti totaalisesti lapsen oikeuden isään ja äi-
tiin sekä myös miehen ja naisen välisen avioliiton merkityksen. Sitten on myös puhuttu lää-
kärin omantunnonvapaudesta, joka myös on muuttunut suhteessa aborttiin. Nämä kaikki
ovat jostain alkaneet, mutta johonkin lopputulokseen päätyneet. Siinä mielessä, kun me
tunnemme, mitä Euroopassa ja Yhdysvaltain jossain osavaltiossa tapahtuu eutanasialain
50



Pöytäkirjan asiakohta PTK 16/2017 vp
suhteen, on syytä olettaa, että nämä samat uhkatekijät tulisivat myös Suomeen ennemmin
tai myöhemmin.

Toisekseen on pohdittu sitä, että nämä väärinkäytökset estetään, ettei eutanasiaa ulotet-
taisi liian pitkälle tai ettei sitä käytettäisi väärin. Miten tämä on mahdollista tehdä aukotto-
masti? Esimerkiksi Hollannissa, jossa eutanasioita tehtiin, eutanasioita valvova elin käsit-
teli hiljan tapauksen, jossa iäkäs dementiaa sairastanut nainen oli viimeisten elinpäiviensä
aikana useasti toistellut, ettei halua vielä kuolla. Hänet oli rauhoitettu salaa kahviin laite-
tulla lääkkeellä. Eutanasiapiikkiä antaessaan lääkäri joutui pyytämään omaisia pitämään
vastustelevaa naista paikallaan. Nainen kuoli. Valvontaelin totesi, että lääkäri oli toiminut
vilpittömällä mielellä. Hän oli vilpittömästi uskonut, että kuolema oli muistisairaalle paras
vaihtoehto, etenkin kun potilas oli maininnut siitä vuosia aiemmin hoitotahdossaan. Eli-
men puheenjohtaja kommentoi, että tapaus lähetettiin tuomioistuimeen, ei siksi että lääkä-
riä rangaistaisiin, vaan että saataisiin selvyyttä siihen, millaisissa tilanteissa eutanasiaa so-
pii käyttää.

Eutanasia perustaisi Suomeen profession, jolla on lupa tappaa, mutta yhtä aikaa voitai-
siin säätää vakavia seurauksia tämän luvan väärinkäytöstä. Jos rangaistus vastaisi murhaa-
misen vakavuutta, kuka lääkäri uskaltaisi tehdä edes lain sallimaa eutanasiaa? Tämän lää-
kärin pelon mainitsin aikaisemminkin.

Arvoisa puhemies! Täällä kuultiin myös siitä, että Hollannissa ei lähdetty siitä lähtöti-
lanteesta, että elämään kyllästynyt vanhus saisi eutanasian. Tämä on kuitenkin tosiasia tänä
päivänä: viime kesäkuussa Hollannissa sosiaali- ja oikeusministeriöt esittivät omissa pu-
heenvuoroissaan tämän suuntaisia tavoitteita.

No, me voimme myös pohtia sitä, kuinka hyvää se saattohoito Hollannissa on. Hollan-
nissa 12 prosenttia ihmisistä kuolee palliatiivisen sedaation, siis nukutuksen, aikana. Asi-
antuntijat ihmettelevät, miksi. Syöpään sairastuneista 8 prosenttia tapetaan eutanasialla,
vaikka muitakin hoitokeinoja olisi. Tämä ei mielestäni ole hyvää saattohoitoa.

Tämä on johtanut siihen, että Hollannissa heikkokuntoinen potilas ei luota lääkäriin.
Lääkäri saattaa tappaa hänet jopa vastoin potilaan tahtoa, kuten joissain tapauksissa on
käynyt. Siinä mielessä ei ole mikään yllätys, että mitä vanhempi ihminen on, sitä vähem-
män hän kannattaa eutanasiaa. Mitä vanhemmaksi ihminen tulee, hän alkaa pelkäämään si-
tä, että jos tällaista lainsäädäntöä tehdään, hänen kohdallaan se voisi johtaa hänen tahdos-
taan riippumattomaan lopputulokseen.

Arvoisa puhemies! Täällä on myös puhuttu siitä, että lääketieteellä pidetään ihmisiä
elossa jopa keinotekoisesti, tai on annettu näin ymmärtää. Saattohoidon idea on nimen-
omaan se, että ihmiselämää ei pitkitetä tai lyhennetä. Kaikesta ylimääräisestä ja raskaasta
hoidosta luovutaan. Saattohoidon yksi suuri ongelma on, että siihen ei koskaan siirrytä. Ih-
miset pelkäävät kuolemaa niin paljon, etteivät uskalla luopua toivottomistakaan hoidoista.
Tämän seurauksena syntyy myös väärinkäsityksiä ja kipua elämän viime metreille. Suo-
men laki ei millään muotoa estä hyvää saattohoitoa, jossa turhista toimenpiteistä luovu-
taan: ei estetä voimakasta kipulääkitystä, vaikka se voi lyhentää elämää. Ainut kielletty toi-
menpide on potilaan tappaminen.

Arvoisa puhemies! Haluan tuoda esille vielä yhden näkökulman, mistä tänään myös pu-
huttiin. Yhteiskuntana olemme onnistuneet hyväksymään tappamisen elämän alkumetreil-
lä. Nyt on vuorossa elämän loppumetrien lyhentäminen. Alkujaan abortti hyväksyttiin, jos
lapsi oli vammainen. Kun vammaisista tehtiin muita arvottomampi ihmisryhmä, niin pää-
dyttiin kohta siihen, että kenet tahansa saa tappaa äitinsä kohtuun. Tänään keskusteltiin ky-
51



Pöytäkirjan asiakohta PTK 16/2017 vp
selytunnilla siitä alhaisen syntyvyyden syystä. Tosiasiassa meidän alhainen syntyvyys joh-
tuu siitä, että yli 90 prosenttia aborteista tehdään sosiaalisin perustein. Meillä on abortin
sallimisesta lähtien Suomessa surmattu lapsia yli 500 000 äitinsä kohtuun — siis yli puoli
miljoonaa lasta on lopettanut elämänsä ennen kuin se on alkanut ja ennen kuin he ovat näh-
neet päivänvalon täällä maan päällä. Siinä mielessä en yhtään ihmettele, miksi meiltä puut-
tuu se 300 000—400 000 henkilön ikäluokka, joka tekisi töitä tässä maassa, kun väestö
ikääntyy. Me olemme itse aiheuttaneet sen, että meillä ei ole riittävästi käsiä ja jalkoja yh-
teiskuntaa rakentamaan. Pelkään pahoin, että eutanasian kanssa päädymme samaan: se laa-
jennetaan koskemaan kaikkia. Hollannin perusteet ovat tästä esimerkkinä.

Arvoisa puhemies! Me olemme myös puhuneet siitä, että lääkäreillä olisi omantunnon-
vapaus. Nykyinen kansalaisaloite ei takaa täyttä omantunnonvapautta. Ensinnäkin lääkäri
olisi velvoitettu ohjaamaan potilas surmaavalle lääkärille, jos ei itse halua asiaa käsitellä.
Lisäksi jotkin yksiköt, kuten saattohoitokodit, voisivat käytännön syistä valikoida itsel-
leen lääkäreitä, jotka ovat valmiita pistämään tappavan myrkyn. Omantunnonvapaus on
iso kysymys, vain 15 prosenttia lääkäreistä sanoo, että olisi valmis surmaamaan itse oman
potilaansa.

Arvoisa puhemies! Elämme itsekeskeisyyden kulttuurissa. Oma halu ratkaisee, mikä on
oikein ja mikä on väärin. Ostamme tavaraa ja heitämme pois. Rakastamme, kun siltä tun-
tuu, ja hylkäämme, kun kyllästymme. Päätämme, kenellä on oikeus syntyä maailmaan. Nyt
haluamme hallita myös elämän loppumetrejä mielemme mukaan. Rohkenen väittää, että
tämä tie ei tuo meille onnea. Elämän lopettaminen on eri asia kuin kaikki muut. Se on ker-
takaikkisen peruuttamaton toimenpide. Me emme tarvitse myrkkyruiskuja tai kuoleman-
cocktaileja tämän maan sairaaloihin ja vanhainkoteihin. Me tarvitsemme omaisia, ystäviä,
rakkautta ja huolenpitoa. Tarvitsemme motivoituneita ja tasapainoisia ammattilaisia, ke-
hittynyttä hoitoa ja taloudellisia resursseja. Tätä kaikkea saamme paremmin ja varmem-
min, kun suljemme ovet eutanasialta ja panostamme saattohoitoon. [Puhemies koputtaa]
Minä uskon, että Suomen eduskunnassa on niin paljon tervettä harkintaa tallella, että py-
sähdymme kuuntelemaan asiantuntijoita. Hoidon ja kunnioituksen puute eivät ole asioita,
jotka ratkaistaan surmaamalla ihminen, hyvän hoidon puutteesta kärsivät.

21.05 Satu Taavitsainen sd: Arvoisa puhemies! Olemme tänään perimmäisten eettisten
kysymysten äärellä. Syvälle menevä asioiden pohtiminen on tervettä, ja kiitänkin kansa-
laisaloitteen tekijöitä, sillä ilman tätä emme ehkä olisi käyneet tätä keskustelua. Toivon
myös kansalaisaloitteelle arvokasta kohtelua valiokunnissa, vaikka se jakaakin meidän
edustajien mielipiteitä ja menee syvälle arvoihimme.

Minulla oli Diakonia-ammattikorkeakoulussa opiskellessani erinomainen opettaja, sai-
raalapastorina ikänsä työskennellyt Matti Keski-Nisula, joka aina korosti ihmisten oikeut-
ta hyvään elämään ja hyvään kuolemaan. Kuolemakin voi olla hyvä silloin, kun saattohoi-
to ja kivunlievitys ovat kunnossa eikä kuolevaa jätetä hädässään yksin. Kuolema on meille
jokaiselle väistämätön ja se ei aina ole kaunis tai peloton tapahtuma. Kuolevan osa on an-
kara silloin, jos ihminen jää tahtomattaan yksin tai jos olosuhteet eivät ole ihmisarvoiset.
Silti uskon, että niin kauan kuin on elämää, on toivoa. Vanhan sananlaskun mukaan ihmi-
sellä lopulta ei ole muuta lääkettä kuin toivo.

En kannata eutanasian laillistamista, koska en hyväksy tarkoituksellista ihmiselämän lo-
pettamista. Ihmisarvo on alkuperäinen, ehdoton ja kaikille samanlainen. Ihmisen arvo ei
riipu siitä, onko hän sairas vai terve. Jokaisen elämällä on tarkoitus loppuun saakka, vaik-
52



Pöytäkirjan asiakohta PTK 16/2017 vp
ka emme itse tai omaisina sitä siinä hetkessä hyväksyisikään. Kokemiamme vastoinkäymi-
siä voi usein arvioida vasta ajallisen etäisyyden päästä. Sairauden kohtaaminen muuttaa
elämäntilanteen ja sen tarkoitusta on vaikea löytää. Kysymyksiä on paljon, vastauksia vä-
hän. Mielestäni armokuolema ei ole kuitenkaan oikea vastaus kärsimykseen.

Arvoisa puhemies! Mielestäni hyvä kuolema ei tarkoita eutanasiaa vaan laadukasta saat-
tohoitoa, joka on kuolevan ihmisen hoitoa ja tukea elämän loppuvaiheessa ja jossa on kes-
keistä potilaan oireiden ja kärsimyksen lievitys ja jota työtä tekemässä on ammattitaitoi-
nen ja lämminhenkinen henkilökunta. Ammattilaisten rinnalla apua antavat monet koulu-
tetut vapaaehtoiset: hädässä ystävä tunnetaan. Tuntematon lähimmäinen voi tulla kuole-
van rinnalle hänen surunsa, kysymystensä, kipujensa ja pelkojensa kohtaajana.

Saattohoito on kokonaisvaltaista ja siihen kuuluu myös omaisten ja läheisten tukemi-
nen. Aina ei ole mahdollista olla kotona kuolemaan asti, ja hyvä saattohoito vaatii kodin-
omaisen paikan, jossa on mahdollisuus yksityisyyteen ja rauhallista olla rakkaiden ihmis-
ten kanssa tai sairaalapastorin, diakonin tai muun henkilön kanssa. Tämä ei onnistu, jos
verhon takana on toinen potilas. Kuoleman lähellä tarvitaan rauhaa.

Ilman ihmistä kunnioittavia tiloja ja työskentelyolosuhteita ei henkilökunta pysty anta-
maan laadukasta saattohoitoa. Sen vuoksi saattohoidon kehittäminen vaatii rahaa, ja tämä
ei ole se kohta, jossa pohjoismainen hyvinvointiyhteiskunta voisi säästää. Erään arvosta-
mani ammattilaisen mukaan saattohoitoa antava henkilö tarvitsee kolmenlaisia korvia: yh-
det kuulemaan, mitä kuoleva sanoo, toiset kuulemaan, mitä hän ei sano, kolmannet kuule-
maan, mitä hoitajan oma sisin käskee hänen tehdä. Tällaiseen läsnäoloon ei ole aikaa tällä
hetkellä hoitohenkilökunnalla ja lääkäreillä terveydenhuollossa, vaan sitä voi saada Suo-
messa vain saattohoitoon erikoistuneissa yksiköissä, joita ei ole joka paikkakunnalla ja joi-
hin pääsee vain maksusitoumuksella tai itse maksavana, jolloin hinta on noin 400 euroa
vuorokaudessa.

Saattohoidon kuuluu olla jokaisen perusoikeus iästä, varallisuudesta tai asuinpaikasta
riippumatta, ja sen vuoksi tarvitsemme saattohoitolain. Hyvässä saattohoidossa päämäärä-
nä on kuolevan ihmisen mahdollisimman hyvä elämä kuolinhetkeen saakka. Kannatan
edustaja Päivi Räsäsen ehdotusta lähettää aloite sosiaali- ja terveysvaliokunnan lisäksi lau-
sunnolle myös perustuslakivaliokuntaan ja lakivaliokuntaan. Toivon myös menestystä niil-
le lakialoitteille ja toimenpidealoitteille, jotka on jätetty saattohoidon parantamiseksi. Us-
kon, että kun kaikilla eduskuntapuolueilla on selvästi tahto parantaa saattohoitoa, ei pitäisi
olla esteitä toteuttaa se. Mutta, arvoisa puhemies, eutanasian laillistamista en kannata.

21.11 Arja Juvonen ps: Arvoisa herra puhemies! Ihan ensin haluan kiittää kansalaisaloit-
teen tekijöitä ja kaikkia kansalaisia, jotka ovat tämän aloitteen allekirjoittaneet. Ilman tätä
eutanasia-aloitetta emme puhuisi täällä tänään saattohoidosta. Sokka on vedetty irti, nyt on
saattohoito saapunut eduskuntaan keskusteluun.

Täällä on tehty paljon erilaisia toimia tähän asiaan liittyen, 2011 ja tähän päivään men-
nessä muun muassa saattohoitolainsäädännön kehittämistyön aloittaminen ja aikaansaami-
nen, saattohoidon kehittämishanke ja työryhmän asettaminen, lasten saattohoitosuositus-
ten laatiminen, saattohoidon ja palliatiivisen hoidon kriteeristön valmistelun aloittaminen
ja päivittäminen, saattohoitosuunnitelmien laatiminen kunnissa, saattohoitopaikkojen li-
sääminen sosiaali- ja palvelurakennetta uudistettaessa, saattohoitopaikkojen lisääminen
vaadittavalle tasolle, kuntakohtaisten saattohoitosuunnitelmien ja ohjeistuksen laatimis-
53



Pöytäkirjan asiakohta PTK 16/2017 vp
velvoitteet ynnä muuta ynnä muuta. Tänään teemaksi on noussut saattohoitolainsäädän-
nön aikaansaaminen, ja se on erittäin tärkeä teema.

Arvoisa puhemies! Itse katselen tätä aloitetta hoitajan näkökulmasta. Olen tehnyt hyvin
pitkään hoitotyötä, yli parikymmentä vuotta erilaisissa sairaaloissa, ja kohdannut siellä
myös niitä potilaita, jotka ovat siellä kylpyhuoneessa kohdanneet sen kuoleman ja saaneet
sen hoidon siellä. Olen aina ajatellut, että kyllä meillä paljon on Suomessa vielä tehtävää,
ja keihäänkärkenä on ollut juuri tämä saattohoidon parantaminen. Mietin sitä, missä se raja
menee. Olen usein sanonut, että hyvän saattohoidon ja eutanasian välinen raja on hyvin
pieni. Minä näen sen sillä tavalla, että kun ihminen, potilas, on erittäin sairas, erittäin ki-
peä, ja kuolema on vain ajan kysymys, kysymys tunneista tai päivistä, niin miksi siinä vai-
heessa, kun ihminen on niin kipeä, meidän järjestelmämme ei ole mahdollistanut sitä, että
ihminen saisi riittävän kipulääkityksen.

Mikä on se määrä, paljonko voidaan antaa lääkettä, puhutaan sitten morfiinista tai jos-
takin muusta lääkkeestä? Mikä on se enimmäismäärä, että voidaan antaa lääkettä, että ih-
minen on kivuton? Sitten sen lääkkeen seurauksena tai sen, mitä sitten tapahtuukaan, ihmi-
nen kuolee kivuttomana ja menehtyy mutta ei suinkaan sillä tavalla, että olisi suoritettu eu-
tanasia, vaan se on lääkityksen jälkeen ja sen hoidon päätteeksi tapahtuva kuolema. Silloin
se on ymmärrettävää, ihan näin kuuluukin mennä. Minä ajattelen tässä näin, että siinä vai-
heessa, kun ihminen on kivulias, hänellä pitää olla määrättynä jo valmiiksi riittävä määrä
lääkitystä, että kuolema on kivuton, koska on myös niitä tapauksia, että näin ei aina ole.
Täällä on puhuttu sedaatiosta, mikä on erittäin hyvä asia myös. On hyvä asia, että se on
nostettu esille, mutta eihän sitä ole kaikkialla saatavissa.

Olen itse tehnyt toimenpidealoitteen liittyen tähän saattohoitolainsäädännön aikaansaa-
miseen ja toivoisin, että me voisimme sellaisen saada. Tuen myös kaikkia niitä aloitteita,
mitä täällä on tänään kerrottu tehdyksi. On lakialoitteita, on toimenpidealoitteita. Niiden
kaikkien tarkoitus on yhteiseen hyvään, eli voimme yhdistää voimamme ja tehdä kaikkem-
me, että me saamme tämän asian kuntoon: yhdenvertaisesti saattohoitopaikkoja ympäri
Suomen, saattohoito subjektiiviseksi oikeudeksi, koulutusta henkilöstölle, hoitajille täy-
dennyskoulutusta kuten myös sinne opiskelijoille jo selkeät opintokokonaisuudet liittyen
tähän saattohoitoon.

Lasten saattohoito-ohjeistukset puuttuvat meiltä täysin. Me olemme kaikki kuulleet ta-
rinan muun muassa Eino-pojasta, josta myös hyvin pitkälle keskustelu on kummunnut,
mitä hänelle tapahtui. Hänen vanhempansa ovat kertoneet kokemuksiaan. Meillä on paljon
parannettavaa ja paljon paljon kehitettävää, ja toivon, että nämä asiat etenevät. Vuonna
2015 oikeusasiamies selvitti, että vanhusten hoivapaikoissa juuri saattohoito oli se asia,
mihin hän kiinnitti huomiota, puuttui hoitohenkilöstöä. Vanhuslaissa on pykälä, jonka mu-
kaan muun muassa saattohoitotilanteessa hoivayksikköön on mahdollista lisätä henkilös-
töä. Tämä tulisi ottaa ehdottomasti käyttöön.

Toivon, että tämä kansalaisaloite saa aikaan sen, että me saamme saattohoitolainsäädän-
nön Suomeen. Mikäli näin on ja me saamme näitä asioita parannettua, niin silloin voi sa-
noa, että ei tarvitse kannattaa eutanasiaa. Ei tarvitse pelätä, koska tietää saavansa sen hoi-
van ja avun. Eri asia on sitten tietysti ne potilaat, jotka ovat pitkäaikaissairaita vaikkapa
nuorina, ja heidän toivomuksensa ja äänensä kuuleminen. Mutta yhdessä valiokunnassa
käsitellään asia ja katsotaan sitten, ja toivottavasti saamme etenemään tämän tärkeän tee-
man. Siinä me olemme kaikki yhdessä.
54



Pöytäkirjan asiakohta PTK 16/2017 vp
21.17 Sari Tanus kd: Arvoisa herra puhemies! Halusin käyttää vielä puheenvuoron nos-
taakseni muutamia asioita esiin.

Ensinnäkin siitä kivunhoidosta, mistä edustaja Juvonen jo edellä puhui. Kipuklinikan
professori kävi hiljakkoin vierailemassa eduskunnassa, ja hän toi terveisiä, että itse asiassa
jo varsin yksinkertaisella lääkkeellä saadaan hyvä kivunlievitys suurimmalle osalle poti-
laista, jos potilaan kipuongelma tulee esiin, jos potilas saa sopivan kipulääkityksen, jos po-
tilas ottaa lääkkeet, jos hoitoa ja lääkitystä seurataan, mahdolliset haitat hoidetaan ja jos
potilaan hoitopolku toimii. Jos aiemmin puhuttiin vain yhdestä sanasta, "kipu", ja hoidet-
tiin ikään kuin massiivista kipua, jotakin kipua, niin nyt ymmärretään, että on erilaisia ki-
puja — on kudosvauriokipua, on tulehduskipua, on hermovauriokipua, on sisäelinkipua,
on luukipua — ja näille kaikille voi olla erityyppisiä tehokkaita lääkityksiä.

Mutta mikä on huomattavaa myös kivussa ja sen kokemisessa, niin pelko ja ahdistus
osana kipua on erittäin merkittävä tekijä, koska pelko ja ahdistus lisäävät kipua ja tekevät
myös sen lievittämisen vaikeammaksi, jos ei ymmärretä, että monilla potilailla siellä taus-
talla on myös pelkoa. Potilaat voivat pelätä yksin jäämistä, riippuvaisuutta muista, pelätä,
etteivät saa apua, pelätä jopa lääkitystä tai sitä hallitsematonta kipua. Potilaat voivat olla
ahdistuneita epätietoisuudesta, ristiriitaisesta tiedosta, selvittämättömistä asioista, selvittä-
mättömistä asioista omaisten, läheisten, ystävien kanssa. He voivat olla ahdistuneita jäl-
keen jäävien pärjäämisestä. Eli on monia inhimillisiä asioita, inhimillisiä tekijöitä. Tarvi-
taan ihmistä, inhimillistä ihmistä lähelle, myös puhumaan potilaan peloista ja ahdistuksis-
ta. Ja toisaalta me, jotka olemme saaneet tehdä vuosia potilaiden kanssa työtä, tiedämme,
kuinka suuri helpotus on silloin, kun tämä pelko lievittyy ja ahdistus lievittyy, ollaan val-
miita myös siirtymään rajan toiselle puolen.

Meillä on kivunhoitoon monia, monia eri vaihtoehtoja tänä päivänä. Tiedän, että sosiaa-
li- ja terveysministeriö on aikoinaan asettanut työryhmän ja tämä työryhmä on antanut ai-
van hiljakkoin, 24. päivä, ministereille esityksen kivunlievityksestä, jossa eritellään perus-
tasoa, edistynyttä tasoa ja vaativaa tasoa, ja sieltä löytyy todella, todella monia vaihtoehto-
ja myös vaativaan, hankalaan kipuun. Eli kun me puhumme hyvästä saattohoidosta, niin
meillä todella tänä päivänä on tietotaito ja osaaminen vaikeankin kivun hoitoon — se täy-
tyy vain saada kaikille potilaille kaikkialla Suomessa saatavaksi. Samoin monen muunlai-
sen kärsimyksen lievitykseen meillä on keinot.

Aiemmin puheenvuorossani tuolta paikalta jo mainitsin siitä, että tarvitaan paitsi tätä
saattohoitolakia varmistamaan näitä asioita, niin mielestäni ennen kuin eutanasiasta enem-
män edes olisi hyvä keskustella — no, tänään siitä on keskusteltu ja tultu aika lailla yksi-
mieliseen johtopäätelmään, että saattohoitoa ja saattohoitolakia tarvitaan — mielestäni tar-
vitaan myös tarkennusta omantunnonvapauteen Suomenmaassa.

Vähän reilu vuosi sitten tässä salissa keskusteltiin omasta kansalaisaloitteestani, jonka
pykäläehdotelma kuului: "Terveydenhoitohenkilökunnalle lakisääteinen oikeus kieltäytyä
elämän lopettamisesta eettisen tai uskonnollisen vakaumuksen perusteella." Siinä ei puhut-
tu, että henkilökunnan tulisi saada lakisääteinen oikeus kieltäytyä raskaudenkeskeytyksen
suorittamisesta, ja silloin, kun tätä kansalaisaloitetta mietittiin, niin nimenomaan itse halu-
sin nuo sanat "elämän lopettamisesta", koska silloin oli tilanne, että Suomessa raskauden-
keskeytys on laillinen, se on tietyin ehdoin laissa turvattu, ja niin kuin sanottu, muutama
vuosikymmen sitten kukaan ei voinut aavistaa, että Suomessa tilanne kääntyy siihen, että
vakaumukselliset lääkärit, hoitajat, jotka piti huomioida myös silloin, kun on raskauden-
keskeytyksestä kyse, voivat menettää työpaikkoja ja että edes keskeiselle ammattialalle,
55



Pöytäkirjan asiakohta PTK 16/2017 vp
naistentautien ja synnytysten lääkäriksi, ei pääse edes erikoistumaan, jos ei suostu teke-
mään yhtä yksittäistä toimenpidettä laajalla ammattialalla. Kukaan ei voinut kuvitella. Ja
Brysselissä, siellä Euroopan unionin keskiössä Euroopan parlamentissa, jossa kävin semi-
naarissa, kysyttiin, onko todella Suomessa niin, että jos kätilö ei suostu hoitamaan raskau-
denkeskeytyksiä, häneltä voidaan evätä myös synnytysten hoitaminen. Tämä on todelli-
suutta Suomessa. Eli tarvitaan myös tätä lakisääteistä oikeutta, omantunnonvapautta Suo-
meen.

Elämä on lahja, elämä on pyhä. Tarvitaan enemmän elämän arvostamista, tarvitaan
enemmän inhimillisyyttä ja läheisyyttä tähän maahan. Tietysti omalta ammattitaustaltani
ajattelen, että tästä puhujapöntöstä on harvemmin annettu konkreettisia ohjeita, mutta jo-
tenkin ajattelen niin, että jos tätä keskustelua on kuunnellut nyt joku siellä, joka on kovissa
kivuissa tai ei ole saanut riittävää apua, niin meillä on todella myös netin kautta Ter-
veysportti ja Kivunhallintatalo. Siellä on konsultaatio- ja kipulinja, joka palvelee arkisin
9—12 joka päivä. Sinne voivat soittaa niin hoitohenkilökuntaan kuuluvat lääkärit kuin po-
tilaatkin, ja numerossa 050 369 6707 toimii kipulinja joka päivä arkisin 9—12. Eli jos joku
on oikeasti kärsimyksissä epätoivoinen, niin sieltä löytyy apua.

Sitten haluaisin käyttää vielä muutaman minuutin Pirkanmaan Hoitokodista. Se on Suo-
men ensimmäinen hoitokoti ja ensimmäinen Pohjoismaissa, se on perustettu vuonna 88, ja
jos joku epäilee, kuinka kuolemaa lähestyviä potilaita hyvin hoidetaan, niin suosittelen vie-
railemaan siellä. "Kun ei enää mitään ole tehtävissä, on vielä paljon tekemättä", on Pirkan-
maan Hoitokodin tuommoinen kantava ajatus. Hyvä saattohoito tulisi olla jokaisen oikeus,
ja kun hyvää saattohoitoa ei tunneta riittävästi, se on luonut tilaa pelolle. Hyvä saattohoito
tukee ihmisen omaa elämänhallintaa, ja siinä on toinen ihminen tukena vierellä. Useissa ta-
pauksissa pelot ovat hälvenneet ja kuoleman jouduttamisen toiveista on luovuttu, kun ih-
misläheisessä saattohoidossa on koettu viimeisten päivien olevan elämisen arvoisia.

Niin kuin sanottu, tämmöiseen eksistentiaaliseen ahdistukseen, millä kuvataan elämästä
ja rakkaista ihmisistä luopumisen tuskaa, lääkkeet eivät tuo helpotusta. Sen sijaan apu löy-
tyy moniammatillisesta osaamisesta, taidosta olla läsnä, kuulla ja kuunnella kuolevaa ih-
mistä ja olla hänen lähellään. Niin kuin meidän arkkiatri Risto Pelkonen on myös sanonut,
monet kuolevat ihmiset haluavat myös keskustella iankaikkisuudesta, mitä rajan toisella
puolen on, ja siihenkin tulisi hoitohenkilökuntaa rohkaista.

Pirkanmaan Hoitokodissa on mahdollisuus osastohoitoon, mutta sieltä kautta on mah-
dollisuus myös kotihoitoon. Siellä potilas saa omahoitajan. Tiimissä on mukana lääkäri,
sosiaalityöntekijä, fysioterapeutti ja pappi. Tavoitteena on luoda potilaalle hyvä ja turval-
linen olo, hyvää oireenhoitoa ja potilaan sekä hänen läheistensä kokonaisvaltaista tukemis-
ta. Sieltä Pirkanmaan Hoitokodin kautta on mahdollista saada myös koulutusta, monenlais-
ta vapaaehtoistoimintaa siellä on. Oman ohjaajansa johdolla noin 100 vapaaehtoistyönte-
kijää toimii siellä henkilökunnan rinnalla. Läheisten mukanaolo parantaa potilaan elämän-
laatua ja lisää turvallisuudentunnetta, ja hoidossa on tärkeää tukea myös läheisiä, heidän
selviytymistään potilaan sairauden aikana sekä potilaan kuoleman jälkeen.

Meillä on paljon mahdollisuuksia, kehitetään niitä, mutta ei avata Suomessa mahdolli-
suuksia sille, että lähdettäisiin aktiivisesti [Puhemies koputtaa] toisen elämää lopettamaan.
Se ei ole millään muotoa hyvää hoitoa, eikä se kuulu ihmislääketieteeseen.

21.27 Ilkka Kantola sd: Arvoisa puhemies! Joka vuosi Suomen itsenäisyyspäivänä sota-
mies Lehto tekee itsemurhan sietämättömän ahdistuksen ja kivun tilanteessa. Tämä on
56



Pöytäkirjan asiakohta PTK 16/2017 vp
kaikkien suomalaisten nähtävissä Ylen näyttäessä televisiosta vakiintuneeseen tapaan Ed-
vin Laineen Tuntemattoman sotilaan. Tuota elokuvaa katsoessa Lehdon teko on yksi jär-
kyttävä yksityiskohta isossa kokonaisuudessa. Se on osa sodan julmuutta, epäinhimilli-
syyttä ja kohtuutta. Lehdon itsemurha ei anna kuitenkaan tilaa moralisoinnille. Harva, jos
kukaan, tuomitsee Lehdon. Elokuvan katsojana olisi toivonut Lehdon voivan pelastua ja
jäädä eloon. Hänen itsemurhansa on surullinen, ja se on ehkä ymmärryksen tuolla puolen,
mutta ei ansaitse moraalista tuomiota. On tilanteita, joissa päätös lähteä tästä elämästä on
moraalisten tuomioittemme tavoittamattomissa. Jokainen, jokainen meistä on oman kipun-
sa ylin subjekti ja auktoriteetti. Kenelläkään ei ole oikeutta sanoa toiselle: sinun velvolli-
suutesi on kärsiä. Siis kenelläkään ei ole oikeutta sanoa toiselle: sinun velvollisuutesi on
kärsiä.

Nyt käsittelyssä olevalla eutanasia-aloitteella on vain ohut liittymäkohta Tuntematto-
man sotilaan Lehdon itsemurhaan. Liittymäkohta on päätös elämän lopettamisesta sietä-
mättömän kivun ja ahdistuksen tilanteessa, jossa ei ole näköpiirissä mahdollisuutta saada
elämän pelastavaa apua.

Eduskunnalle jätetty esitys eutanasialaista vaatii monien yksityiskohtien selvittämistä
ennen aloitteen ratkaisemista. Aloitteessa nostetaan sietämättömän fyysisen kivun rinnalle
eutanasian perusteena myös sietämätön psyykkinen kipu ja kärsimys. Minusta on ainakin
kysyttävä, onko henkilön harkintakyky ja kyky tehdä päätös eutanasiapyynnöstä yhtä kir-
kas psyykkisen kivun tilanteessa kuin fyysisen. Onko psyykkisen kivun objektiivinen ar-
viointi, jonka nämä kaksi lääkäriä joutuvat tekemään, vaikeampaa kuin fyysisen kivun, kun
lääkärit arvioivat, onko perustetta eutanasialle? Onko psyykkisen kivun hyväksyminen pe-
rusteeksi eutanasialle astumista sille kaltevalle pinnalle, jossa lopulta yhä kevyemmin pe-
rustein tehtäisiin eutanasiapäätös? Voidaanko psyykkinen ja fyysinen kipu rinnastaa sil-
loin, kun kysytään perustetta yksilön elämän lopettamiselle hänen pyynnöstään?

Arvoisa puhemies! Hyvää aloitteessa on muutoin pyrkimys eutanasian kriteereiden ja
itse toimenpiteen tarkkaan määrittelyyn ja vaatimukset kaiken toiminnan dokumentoin-
tiin. Hyvä asia on myös ajatus erityisen valvontaelimen perustamisesta ja ilmoitusvelvol-
lisuudesta. Itse asiassa tältä osin aloitteen voi nähdä jopa parannuksena nykytilaan, jossa it-
semurhan avustamista ei ole kriminalisoitu eikä ole ainuttakaan säännöstä siitä, kuka ja
millä tavoin saa avustaa itsemurhan tekemisessä ja miten tällaista toimenpidettä tulisi do-
kumentoida tai valvoa.

Huomaan, että edustaja Päivi Räsänen on vuonna 2005, kirjallinen kysymys 80/2005,
kysynyt tähän liittyvän kysymyksen silloiselta hallitukselta ja ministeri Koskinen on sii-
hen oikeusministerinä vastannut.

Monissa maissa itsemurhassa avustaminen on kriminalisoitu, mutta me olemme säänte-
lemättömässä tilanteessa. Mielestäni tähän kysymykseen tulisi meillä paneutua siitä huoli-
matta, että itsemurha ei ole kriminalisoitu enkä toivo sen kriminalisointia. Siitä olemme
päässeet eroon, ja hyvä niin. Sääntelemätön tilanne itsemurhassa avustamisen kohdalla
mahdollistaa sattumanvaraisia tilanteita, joissa puutteellinen harkinta voi johtaa tahatto-
miin kuolemiin.

Pidän oikeana aloitteen linjausta, että lääkäri ei omantuntonsa vastaisesti olisi velvolli-
nen suorittamaan eutanasiaa. Kuten edellisessä puheenvuorossani totesin, eutanasia-aloite
— ja siinä se on arvokas — tähtää helpotuksen tuomiseen niille parantumattomasti sairail-
le, joiden sietämätöntä kipua ei voida hoitaa muulla tavoin, mutta korkealaatuisen saatto-
hoidon ja siihen kuuluvan kivunhoidon saaminen kaikkien ulottuville poistaa eutanasian
57



Pöytäkirjan asiakohta PTK 16/2017 vp
tarpeen. Tämän keskustelun käynnistämisessä ja toivottavasti myös eduskunnan ja valtio-
neuvoston sitouttamisessa tähän aloite on ollut tärkeä pannessaan vauhtia toivottavasti nyt
saattohoitopalvelujen ja myös ihan lainsäädännön kehittämiseen.

Arvoisa puhemies! Hyvin aralla mielellä totean, että en kuitenkaan itse olisi valmis an-
tamaan potilaan elämän lopettamista lääkärien työtehtäväksi. En pysty kannattamaan täl-
laista eutanasia-aloitetta.

21.33 Päivi Räsänen kd: Arvoisa herra puhemies! Edustaja Kantola käsitteli tässä tärkei-
tä asioita. Jos Suomen tämän hetken lainsäädäntöä katsotaan, niin meillä todellakin rikos-
lain mukaan henkilön omasta vakaasta pyynnöstä tapahtuva surmaaminen on rangaista-
vaa, mutta itsemurhassa avustaminen ei lähtökohtaisesti ole rangaistavaa, sitä ei ole erik-
seen kriminalisoitu, mutta oikeuskäytäntöä meillä ei käytännössä ole. Lääkäri kuitenkin
toimisi sekä terveydenhuoltolain että terveydenhuollon eettisten periaatteiden vastaisesti,
mikäli hän avustaisi potilastaan itsemurhan toteuttamisessa.

Haluan sen todeta, että Hollannissa on laillista ja mahdollista sekä lääkärin avustaa itse-
murhassa että eutanasia. On kuitenkin merkillistä se, että Hollannissa lähes kaikki kuolin-
päätöstä toivovat potilaat valitsevat mieluummin eutanasian kuin avustetun itsemurhan:
vain noin 5 prosenttia näistä potilaista pyytää avustettua itsemurhaa. Tämä on siinä mieles-
sä merkillistä, kun samaan aikaan Hollannissakin tätä käytäntöä perustellaan nimenomaan
sillä potilaan itsemääräämisoikeudella, että miksi he eivät sitten ikään kuin itse halua sitä
tehdä. Tuntuuko itsensä surmaaminen jollain tavalla oikeammalta, jos siitä tulee ikään kuin
lääketieteellinen toimenpide?

21.35 Sari Essayah kd: Arvoisa puhemies! Niin kuin täällä salissa monissa puheenvuo-
roissa on todettu, on hyvä, jos tässä nyt tätä saattohoitolakia lähdetään viemään monien
eduskuntaryhmien ja yksittäisten aloitteitten toimesta eteenpäin, ja siinä mielessä täytyy
vain toivoa, että tästä keskustelusta olisi ainakin se hyöty.

Nämä viimeisimmät puheenvuorot, joissa on mietitty avusteista itsemurhaa ja euta-
nasiaa ja myöskin eri oikeuskäytäntöjä eri maitten välillä, aika hyvin osoittavat sen, minkä
tähden tuon alun, edustaja Räsäsen, ehdotus siitä, että tämä olisi myöskin syytä saattaa la-
kivaliokuntaan lausunnolle, vaikuttaa entistä perustellummalta. Samoin myöskin sitten pe-
rustuslain suoja jokaisen ihmisen hengelle on todella keskeistä, se, että myös nämä valio-
kunnat antaisivat oman lausuntonsa.

Täällä salissa muutamat edustajat ovat keskustelun kuluessa tulleet sanomaan, että he ei-
vät esimerkiksi ole tienneet sitä, että Hollannissa ollaan tällaisella liukuvalla pinnalla, että
Belgiassa on laillistettu alaikäisten eutanasia, että Hollannissa vanhempien suostumuksel-
la voidaan surmata pieniä vauvoja. Elikkä siis tavallaan tämä liukuva pinta -käsite on ollut
aika monille tuntematon. Siinä mielessä tämä keskustelu toivon mukaan nyt on avannut
monien silmät myös näkemään, mistä sitten loppupeleissä on kysymys.

Mielenkiintoista on myös se, kun luin eräästä artikkelista siitä, että robotti voisi suorit-
taa tällaisen eutanasian. Kun olen jollekin heittänyt sen ajatuksena, että entä jos se olisi ro-
botti eikä tarvitsisi toista ihmistä tähän asiaan ottaa mukaan, niin yleensä vastaus on ollut
kauhistunut. Siinä mielessä jotenkin ajattelen, eivätkö nämä ihmiset mieti sitä, että yhtä
lailla kauhistuttavaa on toisen ihmisen joutua surmaamaan toinen ihminen.
58



Pöytäkirjan asiakohta PTK 16/2017 vp
21.37 Päivi Räsänen kd: Arvoisa puhemies! Tämän illan keskustelussa keskiössä ihan oi-
keutetusti on ollut se kärsivä potilas ja kärsivän potilaan auttaminen, niin että nuo hetket
ennen kuolemaa olisivat mahdollisimman arvokkaita ja hyviä ihmiselle.

Mutta samalla on muistettava tämän eutanasiatapahtuman toinen osapuoli eli lääkäri, jo-
hon edustaja Essayah tuossa hyvin vetosi. Nimittäin eutanasian kannattajat haluavat ja täs-
sä eutanasia-aloitteessa halutaan ikään kuin siirtää se vastuu elämän lopettamisesta lääkä-
reille. Jos itsemääräämisoikeuteensa vetoava potilas ei itse halua surmata itseään, niin mik-
si kuvitellaan, että lääkärit haluaisivat siihen ryhtyä? Lääkärit ovat ihmisiä, ja heille sysät-
ty kuoleman herruus on hyvin raskas asia kantaa, ja kyllä se vaikuttaa sekä lääkärin am-
matti-identiteettiin että myös hänen henkilökohtaiseen persoonaansa. Kuolemasta ei myös-
kään tule sen luonnollisempaa tai helpompaa asiaa, jos se ikään kuin verhotaan
lääketieteelliseksi toimenpiteeksi.

Yhdysvaltalainen filosofi Carl Elliott on ehdottanut ironisessa artikkelissa, että filosofe-
ja ryhdyttäisiin kouluttamaan toteuttamaan eutanasioita sen vuoksi, että juuri filosofit
usein argumentoivat voimakkaasti eutanasian puolesta, kun taas lääkärikunta hyvin ylei-
sesti, niin Suomessa kuin maailmalla, vastustaa sitä. Itse asiassa tappamiseen ei tarvita lää-
ketieteellistä koulutusta, ei siihen tarvita akateemista koulutusta. [Puhemies koputtaa]
Miksi juuri lääkäreiden tulisi siihen ryhtyä?

21.39 Sari Essayah kd: Arvoisa puhemies! Edustaja Räsäsen puheenvuoro oli erinomai-
sen hyvä ja toi juuri esille sen, millä tavalla ajatellaan, että ikään kuin tämä kuolemantuot-
tamisen medikalisoiminen tekisi siitä jollakin tavalla niin kuin eettisesti erilaisen tapahtu-
man. Täytyy sanoa, että aika hämmentäviähän ovat olleet myöskin tässä eduskuntasalissa
ne puheenvuorot, joissa on todettu, että tämän eutanasia-aloitteen kannattajat sillä ehdolla
sitä kannattavat, että sitten annetaan tämä omantunnonvapaus. Eihän tästä ole kuin ihan
hetkinen, kun täällä eduskunnan suuressa salissa me nimenomaan äänestimme siitä, anne-
taanko hoitohenkilökunnalle omantunnonvapaus. Täällä jotkut virheellisesti sanoivat, että
oli kyse abortista. Siinä oli kysymys ihmisen elämän lopettamisesta. Se koski yhtä lailla
sitä alku- kuin loppupäätä. Ja kun täällä suuri määrä kansanedustajia näki sen asian sellai-
sena, että ei anneta tätä omantunnonvapautta, niin jotenkin tuntuu hyvin erikoiselta, että
tässä tilanteessa sitten ollaankin sitä mieltä, että tämä vapaus oltaisiin suomassa, ja sillä
niin kuin perustellaan myöskin sitten tätä, että eettistä ongelmaa ei ikään kuin heidän mie-
lestään syntyisi silloin, kun tätä omantunnonvapautta tähän tuotaisiin. Ajattelen lääkäri-
kuntaa, että minkälaisia ristiriitoja, sisäisiä linjanvetoja siihen syntyisi, ja tulisiko jotain
erityisiä korvauksia heille, jotka tähän tehtävään ryhtyvät ynnä muuta, mitä tuntuu aivan
niin kuin tuskalliselta edes lähteä pohtimaan.

Toivon todellakin, että ne, jotka vielä tästä kannastaan ovat epävarmoja, täällä olevat
kollegat, kuuntelisivat asiantuntijoita, nimenomaan Lääkäriliittoa, Maailman lääkäriliit-
toa, ja näkisivät sen, miten, voisi sanoa, sieltä ammattietiikasta ja syvästä asiantuntemuk-
sesta tulevat linjaukset puoltavat sitä, että ihmisen elämä on arvokas ihan siihen luonnolli-
seen loppuun saakka. Elikkä jyrkkä "ei" eutanasialle.

Keskustelu päättyi ja asian käsittely keskeytettiin.
59


