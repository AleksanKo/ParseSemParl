















































DEMAC44.tmpSave.xml


Pöytäkirjan asiakohta PTK 20/2016 vp
Pöytäkirjan asiakohta 

PTK 20/2016 vp

Täysistunto

Tiistai 8.3.2016 klo 14.00—17.30

5. Hallituksen esitys eduskunnalle laiksi vaalilain muuttamisesta
Hallituksen esitys HE 16/2016 vp

Lähetekeskustelu

Puhemies Maria Lohela: Lähetekeskustelua varten esitellään päiväjärjestyksen 5. asia.
Puhemiesneuvosto ehdottaa, että asia lähetetään perustuslakivaliokuntaan.

Ensimmäisen puheenvuoron käyttää ministeri Lindström. Olkaa hyvä.

Keskustelu

14.01 Oikeus- ja työministeri Jari Lindström (esittelypuheenvuoro): Arvoisa rouva pu-
hemies! Käsillä olevan hallituksen esityksen tarkoitus on tarkistaa vaalilakia niin, että vaa-
liviranomaisten esteellisyyttä koskevat kysymykset olisivat vaaliviranomaisille mahdolli-
simman selkeitä. Esityksessä ehdotetaan vaalilakiin lisättäväksi yleinen kaikkia vaaliviran-
omaisia koskeva säännös vaaliviranomaisten velvollisuudesta toimia puolueettomasti. Li-
säksi esityksessä ehdotetaan vaalilakiin lisättäväksi eri vaaliviranomaisten esteellisyyden
arviointia selkeyttäviä säännöksiä.

Vaalipiirilautakunnan ja kunnan keskusvaalilautakunnan jäsenten ja varajäsenten osalta
esitys ei muuta nykyisin noudatettua käytäntöä. Tulkintatilanteita helpottavaksi säännök-
seksi vaalilakiin esitetään kuitenkin lisättäväksi viittaus hallintolain esteellisyyssäännök-
siin, joita nykyisinkin sovelletaan vaalipiirilautakunnassa ja kunnan keskusvaalilautakun-
nassa.

Vaalipäivän äänestyksen toimittamisesta äänestysalueen äänestyspaikassa huolehtivan
vaalilautakunnan ja laitosäänestyksestä huolehtivan vaalitoimikunnan jäseniin ja varajäse-
niin hallintolain esteellisyyttä koskevia säännöksiä ei sovellettaisi. Perusteluna on se, että
näiden viranomaisten toiminta on teknisluonteista ja niiden kokoonpanossa on turvattu eri
äänestäjäryhmien edustavuus ja sitä kautta toiminnan avoimuus. Vastaavasti myöskään en-
nakkoäänestyksen vaalitoimitsijoihin ei sovellettaisi hallintolain esteellisyyttä koskevia
säännöksiä. Ehdotettu uusi yleissäännös ohjaisi vaaliviranomaisia toimimaan tehtävässään
puolueettomasti.

Ehdokkaan tai ehdokkaan läheisen mahdollisuutta työskennellä vaalilautakunnan jäse-
nenä tai varajäsenenä ei käytännöllisistä syistä johtuen ehdoteta rajoitettavaksi. Tarkoitus
on varmistaa henkilöstön saaminen vaalilautakuntiin. Sen sijaan laitosäänestyksistä huo-
lehtivana vaalitoimikunnan jäsenenä tai varajäsenenä, ennakkoäänestyksen vaalitoimitsi-
jana ja vaaliavustajana ehdokas tai hänen puolisonsa, lapsensa, sisaruksensa tai vanhem-
pansa ei voisi olla.

Esityksessä ehdotetaan myös vaalilain 5 §:n vaalipiirejä koskevan sääntelyn tarkistamis-
ta vastaamaan vuoden 2016 alussa voimaan tulleita kuntajaon muutoksia.
 Tarkistettu
4.0



Pöytäkirjan asiakohta PTK 20/2016 vp
14.04 Tytti Tuppurainen sd: Arvoisa puhemies! Hallituksen esitys vaalilain muuttami-
sesta selkeyttää Suomen kansanvaltaisen poliittisen järjestelmän perusteita. Suomen edus-
kuntalaitoksen 110-vuotisessa historiassa ei ole ollut vaiheita, joiden aikana olisi ollut syy-
tä epäillä vaalien tuloksen olleen vilpillä vääristetty toiseksi kuin mitä aito kansan tahto on.
Olemme järjestäneet vaaleja sortovuosina. Olemme järjestäneet vapaat vaalit vuonna
1919, siis vuoden kuluttua verisestä sisällissodasta, eivätkä sen enempää 1930-luvulla kuin
jatkosodan jälkeenkään ääriliikkeet onnistuneet painostamaan suomalaista kansanvaltaa
tahtoonsa. Vaalijärjestelmämme antaa aihetta onneen ja jopa ylpeyteen. Nyt esitetyt muu-
tokset ovat hyvän ja toimivan järjestelmän hienosäätöä. Ne ovat silti tarpeen. Hyvääkin voi
parantaa.

Kuten esityksessä todetaan, Euroopan neuvoston Venetsian komission vaaliohjeiden
mukaan puolueettoman tuomioelimen tulee vastata vaalilain soveltamisesta. Poliittisten
puolueiden tulee olla tasapuolisesti edustettuina vaalien toimeenpanoelimissä, tai niillä pi-
tää olla mahdollisuus valvoa puolueettoman toimielimen toimintaa. Esityksessä ehdote-
taan vaalilakiin säännös vaaliviranomaisten velvollisuudesta toimia puolueettomasti ja
vaaliviranomaisten esteellisyyden arviointia selkeyttäviä säännöksiä. Lisäksi esityksessä
ehdotetaan vaalilakia muutettavaksi siten, että ehdokas tai hänen puolisonsa, lapsensa, si-
saruksensa tai vanhempansa ei voi olla vaalitoimikunnan jäsenenä tai varajäsenenä, vaali-
toimitsijana tai vaaliavustajana. Tämän lisäksi esitykseen sisältyy tekninen muutos, jonka
mukaisesti ehdotetaan vaalilain vaalipiirejä koskevan sääntelyn tarkistamista vastaamaan
vuoden 2016 alussa voimaan tulleita kuntajaon muutoksia.

Arvoisa puhemies! Vaalit Suomessa ovat vapaat ja rehelliset. Ongelma onkin toisaalla.
Vaalit eivät oikein innosta ihmisiä äänestämään. Viime vuosikymmenten vaaliaktiivisuus
on koko väestöä tarkastellen vain korkeintaan tyydyttävällä tasolla. Kun tarkastellaan ak-
tiivisuutta väestöryhmittäin ja asuinalueittain, tulos putoaa välttäväksi ja jopa sen alle.
Meillä on runsaasti vaalialueita, joilla hädin tuskin saadaan enemmistö uurnille. Näillä alu-
eilla löytyy koulutustaustan ja tulotason perusteella laskien väestöryhmiä, joissa enää vain
murto-osa käyttää kansalaisoikeuttaan. Matalan osallistumisen ongelmaa on vaikea rat-
kaista. Olisi kuitenkin syytä pidättäytyä toimista, jotka kärjistävät sitä nykyisestä. Yksi sel-
lainen toimi on, arvoisa ministeri, vaalien lukumäärän pitäminen kohtuullisena. Nykyisin
toimitetaan kansanedustajien vaalit, tasavallan presidentin vaali, kuntavaalit ja Suomesta
valittavien Euroopan parlamentin jäsenten vaalit. Kuluva vuosi on harvinaisuus. Se ei ole
vaalivuosi. Toivon, että emme enää rakenna uusia hallinnon tasoja, joiden vaalit entises-
tään vähentäisivät... (Hälinää — Puhemies koputtaa) 

Puhemies Maria Lohela: Täällä on aivan valtava määrä nyt sipinää ja supinaa niin, ettei
tässä meinaa omia ajatuksia enää kuulla. Pyydän siirtämään nämä muut keskustelut salin
ulkopuolelle, ja keskitytään siihen henkilöön, joka täällä pitää puheenvuoroaan. — Olkaa
hyvä.

Kiitos, arvoisa rouva puhemies! Olenkin juuri tulossa puheenvuoroni niin sanottuun vil-
lakoiran ytimeen eli toivon, arvoisa ministeri ja arvon hallitus, että emme enää rakenna uu-
sia meille sopimattomia hallinnon tasoja, joiden vaalit entisestään vähentäisivät yhtäältä
paikallisvaalien, toisaalta valtakunnallisten vaalien merkitystä. Tällä siis tahdon sanoa, että
keskustelussa esillä olleet maakuntavaalit eivät välttämättä olisi omiaan lisäämään kansa-
laisten kiinnostusta vaaleihin vaan päinvastoin saattaisivat sitä entisestään latistaa.
2



Pöytäkirjan asiakohta PTK 20/2016 vp
Arvoisa ministeri, näin puheenvuoroni päätteeksi saisinko teiltä nyt vielä ilmoituksen
siitä, milloin ne kuntavaalit nytten on tarkoitus pitää, kun niittenkin ajankohta oli jossain
vaiheessa varsin sekaisa ja jopa hukassa näitten mahdollisten maakuntavaalien järjestämi-
sen johdosta, (Keskustan ryhmästä: Ei ollut!) eli milloin kuntavaalit pidetään? — Kiitos.
(Hälinää — Puhemies koputtaa)

14.09 Eeva-Maria Maijala kesk:  Arvoisa puhemies! Tehty esitys vaalitoimikuntaan
osallistuvien henkilöiden esteellisyyden tiukemmasta sääntelystä on ehdottomasti kanna-
tettava. Nykyistä sääntelyä ei ole koettu riittäväksi, ja siitä on myös eri paikkakunnilla voi-
tu tehdä erilaisia sovelluksia. Demokraattisessa järjestelmässä vaalitoimitus on lähestul-
koon pyhä asia, siksi sitä koskevan sääntelynkin tulee olla mahdollisimman tarkkarajaista.
Samalla pitää muistaa, että monet nyt pois jäävät vaalilautakuntien jäsenet ovat tehneet
kenties vuosikymmentenkin ajan hyvää, pyyteetöntä työtä. Kyse ei ole epäluottamuksesta
heitä kohtaan. Vaalitoiminnassa ei vain riitä, että toimitaan puolueettomasti, vaan sen pi-
tää myös näyttää puolueettomalta.

Myös kirkon puolella on seurakuntavaalien osalta pohdittu näitä samoja kysymyksiä.
On punnittu esimerkiksi sitä, että jos esteellisyys määritellään kovin laajaksi, niin pienissä
seurakunnissa voi olla vaikeata löytää vaalitoimitsijoita. Samoin vaalilautakuntia valittaes-
sa voi tulla ongelmaksi se, että valintavaiheessa henkilö ei vielä tiedä, lähteekö hän ehdok-
kaaksi tuleviin vaaleihin.

Eräs huomionarvoinen seikka on myös se, että vaalitoimitsijoina olevat ehdokkaat ovat
saaneet eräänlaista ilmaista mainosta istumalla äänestyspaikoilla. Etenkin esimerkiksi os-
toskeskuksissa ennakkoäänestyspaikoilla istuvat toimitsijat ovat voineet tahtomattaankin
esiintyä itsensä mainoksina. Olen kuullut esimerkiksi sellaisen tapauksen, jossa muuan al-
koholia nauttinut herra meni äänestyskoppiin ja totesi itsekseen siinä äänestäessään, että —
ja sanoi varsin kuuluvalla äänellä vielä sen — "olipa komia emäntä, minä taidan äänestää
sitä". Ja kyseinen emäntä sattui olemaan siinä vaalipaikalla itse paikalla.

Vaalilain muutoksen jälkeenkin toki epäeettisesti toimivat ehdokkaat voivat esimerkik-
si kuljettaa sellaisia ihmisiä äänestämään, joiden ymmärrys äänestyksen merkityksestä on
jonkun sairauden vuoksi alentunut. Kun he eivät saa nyt mennä siihen äänestyskoppiin mu-
kaan, niin se ehkä kuitenkin jonkun verran ehkäisee tällaista menettelyä. Elikkä aina mei-
dän täytyy olla hyvin tarkkoja tässä asiassa.

14.12 Maria Tolppanen ps: Arvoisa puhemies! Minä olen pohtinut sitä, että meillä on nyt
kuntavaalit, aluevaalit, eduskuntavaalit ja EU-vaalit ja siihen päälle vielä nämä kirkollis-
vaalit, ja se tosiasia on se, että ihmisillä on hyvin vähän mielenkiintoa tänä päivänä poli-
tiikkaan ja aika monessa paikassa on todellakin aikamoinen kato äänestäjistä. Mutta aika
monessa paikassa on myöskin kato ehdokkaista, eli hyvin helposti käy niin, että samat hen-
kilöt istuvat kirkkovaltuustoissa, kunnallisvaltuustoissa, aluevaltuustossa ja eduskunnas-
sa. Se ei kuitenkaan käy, että eduskunnassa ja Euroopan parlamentissa oltaisiin yhtä aikaa.

Arvoisa ministeri! Onko tässä olemassa sellainen vaara, että kun vaaleja on näin monta,
niin samat ihmiset ovat ehdokkaina kaikissa vaaleissa ja tulee sellainen vallan keskittymä,
jolloinka unohdetaan se, että ammattitaitoiset, hyvät kuntapoliitikot voisivat tehdä kunta-
politiikkaa ja heillä pitäisi olla hyvät suhteet aluepolitiikkaan, ja siellä olisi aluepoliitikot,
jotka tekevät hyvää työtä siellä, ja heillä pitää olla suora yhteys eduskuntaan aivan samalla
tavalla kuin kunnallispolitiikastakin pitäisi olla.
3



Pöytäkirjan asiakohta PTK 20/2016 vp
Se on varmasti tosiasia, että jos kaikissa näissä vaaleissa tulee valituksi sama henkilö,
niin joku näistä työtehtävistä tulee kärsimään. Sille ei voi mitään, koska meillä kaikilla on
kuitenkin vuorokaudessa vain se 24 tuntia, ja jotkut vielä käyttävät nukkumiseen peräti 8
tuntia, joten jää aika vähän aikaa perehtyä asioihin. Tämä on semmoinen asia, johon kan-
nattaisi ehkä kiinnittää huomiota nyt, jos vielä yhdet väliportaan vaalit tähän tehdään, että
ketkä ovat kelvollisia olemaan ehdolla.

14.14 Sari Essayah kd: Arvoisa rouva puhemies! Niin kuin täällä useassa puheenvuoros-
sa on tullut esille, niin kyllähän meillä Suomessa vaalit ovat rehellisiä eikä vaalivilppiä
esiinny, mutta ongelma onkin sitten tässä meidän vaalijärjestelmässämme, joka antaa suu-
rille puolueille enemmän kuin heille kuuluisi ja vastaavasti pieniltä vie paikkoja. Ja pienet
vaalipiirit yhdistettyinä tähän d'Hondtin järjestelmään on tietenkin tämän meidän vaalijär-
jestelmämme suurin ongelma, vaikka siitä tässä esityksessä nyt ei varsinaisesti ole kyse. 

Mutta on tietysti hyvin tärkeää, juuri niin kuin täällä on todettu, miltä tämä asia ulospäin
näyttää, ja että meillä esimerkiksi vaalitoimitsijana tai vaaliavustajana ei voi toimia ehdo-
kas tai hänen läheinen sukulaisensa. Tietysti on niin, että pienissä kunnissa ja pienillä ää-
nestysalueilla saattaa olla kyllä jonkun verran haasteita, etenkin kun näyttää siltä, että po-
liittinen aktiivisuus on sellaista, joka on suvuissa. Monta kertaa perheenjäsenet ovat sitten
jollakin tavalla mukana myöskin siinä puoluetyössä, ja yleensä sieltä lähipiiristä tulee niitä
henkilöitä, jotka sitten itsekin ovat mukana jäsenenä puolueessa, ja kun eri puolueitten kes-
ken jaetaan näitä paikkoja, niin saattaa tulla juuri pienissä kunnissa tätä problematiikkaa.
Olisinkin mielelläni kuullut vähän ministerin arviota siitä, että onko tätä minkä verran etu-
käteen selvitetty.

Täällä on sitten vielä esille nostettu tämä asia, että meillä tällä hetkellä näitä vaaleja on
ihan yllin kyllin, ja nyt jos sitten itsehallintoalueita vielä ollaan muodostamassa — minkä-
laisia nyt sitten ollaankin muodostamassa ja millä lukumäärällä — niin varmasti siitä tulee
sitten vielä yksi uusi vaali. Ja totta kai on tärkeää, että se on suora kansanvaali, muuten kai
on turha puhua mistään itsehallinnosta, mutta varmasti olisi järkevää miettiä, millä tavalla
näitä vaaleja voitaisiin yhdistellä. Se kuntavaali tietenkin tuntuisi luontevimmalta siinä yh-
teydessä, ja mielestäni jos emme pysty tuleviin kuntavaaleihin yhdistämään, niin silloin
kyllä näitä itsehallintoalueitten muodostamisiakin olisi syytä lykätä, kunnes pystytään yh-
dessä kuntavaalien kanssa tämä asia järjestämään.

14.16 Antti Kurvinen kesk:  Arvoisa puhemies! Täällä keskustelussa on unohtunut se
asia ottaa huomioon, että meillä vaalit — yhdet maailman luotettavimmista vaaleista, va-
paat, salaiset, suhteelliset vaalit, joiden tulos lasketaan vielä hyvin nopeasti — suorittavat
vapaaehtoiset ihmiset. Kaikkien meidän eduskuntaryhmien ja monien eduskunnan ulko-
puolisten puolueitten aktiivit suorittavat nämä vaalit, ja se on melkoinen kökkä- ja talkoo-
ponnistus, jokainen vaali, niin kuin täällä on jo aiemmin tullut esille, ja tätä ei voi tässä kes-
kustelussa vähätellä.

Haluan kiittää hallitusta ja ministeri Lindströmiä siitä, että tässä lakimuutoksessa on nyt
pidetty niin sanottu maalais- ja kaupunkilaisjärki mukana. Vaalien pitää näyttää toimitet-
tuina luotettavilta ja uskottavilta, mutta liian byrokraattisiin, liian monimutkaisiin esteelli-
syyssäännöksiin ei kannata mennä. Silloin loppuvat ne loputkin poliittiseen toimintaan, eri
puolueitten toimintaan, osallistuvat. Jaan sen huolen, mikä täällä keskustelussa on noussut
esille, että meidän pitäisi saada enemmän ihmisiä osallistumaan puoluetyöhön, pitäisi saa-
4



Pöytäkirjan asiakohta PTK 20/2016 vp
da ihmisiä lähtemään vaaleihin ehdolle. Nyt tuntuu siltä, että kaikki mieluummin vetelevät
verkkopankkitunnuksilla näitä kansalaisaloitteita alas eivätkä lähde mukaan vaalityöhön.
(Naurua)

Arvoisa puhemies! Kun naistenpäivää vietetään, niin olisi erittäin tärkeää, että kuntapo-
litiikkaan ja maakuntapolitiikkaan osallistuvien naisten osalta — jos heillä on pieniä lapsia
— se aito perhehoitoapu, minkä nytkin kuntalaki mahdollistaa, todellakin toteutettaisiin.

Vielä loppuun haluan, puhemies, kommentoida, että en jaa tätä huolta vaaliväsymykses-
tä. Ihmiset pitävät suorista vaaleista, henkilöitten valitsemisesta. Ehdottomasti maakunta-
vaalit pitää maakuntauudistuksen yhteydessä saada, ja olisin valmis jopa harkitsemaan
pormestarienkin valintaa suoraan kuntiin.

14.18 Antti Lindtman sd (vastauspuheenvuoro): Arvoisa rouva puhemies! Tässä käsillä
olevassa esityksessä on varmasti (Mika Niikon välihuuto) paljon hyviä, erittäin hyviä, koh-
tia — voin tämän hallituksen esityksen monia kohtia tukea, edustaja Niikko — (Mika Niik-
ko: Hienoa, hienoa, mahtavaa!) 

Mutta, arvoisa puhemies, kyllähän tämä hallitus on saanut aikaiseksi aikamoisen vaali-
sotkun. Ensiksi sanotaan, että tulee uudet vaalit, maakuntavaalit. Sitten sanotaan, että ne
yritetään käydä keväällä 17. Sitten sanotaan, että niitä ei ehditä käydä, ja pyydetään puo-
luesihteereitä parlamentaarisesti sopimaan, voitaisiinko ne käydä syksyllä 17 ja voitaisiin-
ko mahdollisesti kuntavaalit siirtää. No sitten puoluesihteerit tekevät yhteisen esityksen
hallitukselle, että okei, suostutaan tähän hallituksen toiveeseen ja siirretään ne, ja sen jäl-
keen hallitus itse tekee ministeriryhmässä päätöksen, että ei siirretäkään, että palautetaan-
kin ne kunnallisvaalit takaisin sinne huhtikuulle, ja siitä ilmoitetaan kyselytunnilla. Ja nyt
sitten on kysymys siitä, pidetäänkö näitä vaaleja ollenkaan — perussuomalaisten edustaja
viime kyselytunnilla kysyi, että kai ne nyt pidetään. Oikeusministeri, kertokaa nyt, mikä on
tämän hallituksen vaalilinja ja milloin te aiotte nämä päätökset tehdä. Tämä on melkoinen
soppa.

14.19 Antti Kurvinen kesk (vastauspuheenvuoro):  Arvoisa rouva puhemies! Kyllähän
tässä on nyt pakko kysyä, kun tuossa edustaja Lindtman otti esille tämän puheenvuoros-
saan, onko SDP:n eduskuntaryhmällä ja sosialidemokraateilla jotakin sitä vastaan, että
meillä valitaan suoraan maakuntapäättäjät? Haluaisin nyt kysyä, eikö SDP hyväksy suoria
vaaleja maakuntiin, pitääkö välillisesti jossain työväenyhdistyksessä valita, keitä (Naurua)
sinne maakuntahallintoon tulee mukaan.

Ja haluan nyt selvyyden vuoksi todeta, että myös SDP:n puoluesihteeri, sosialidemo-
kraattisen puolueen puoluesihteeri, on ollut siinä työryhmässä, joka näitä vaaleja on pohti-
nut.

Kyllä täällä hallitus on tästä selvillä; te olette sekaisin, jos joku on sekaisin — enkä nyt
usko sitäkään, ehkä tämä on vähän tällaista tiistaivirettä.

Puhemies Maria Lohela:  Vastauspuheenvuorojen varausmahdollisuus on nyt avattu, ja
näitä pyyntöjä tuli jo sitä ennenkin runsain määrin. Eli käydään debattia hetken aikaa.

14.20 Eero Heinäluoma sd (vastauspuheenvuoro): Arvoisa puhemies! Ensinnäkin tähän
itse hallituksen esitykseen on syytä yhtyä. Muun muassa nämä jääviyssäännökset kaipaa-
vat päivittämistä. Mutta yhtä selvää on, että tässä yhteydessä on tietysti paljon isoja kysy-
5



Pöytäkirjan asiakohta PTK 20/2016 vp
myksiä, jotka ovat aidosti auki, ja ne koskevat esimerkiksi tätä vaalien yhdistämistä. Täs-
tähän eduskunta ei ole saanut tietoa, miten hallitus aikoo menetellä. Pidän aika kohtuulli-
sena semmoista toivetta, että myös eduskunnalle kerrotaan, mitä vaaleja aiotaan järjestää ja
missä aikataulussa. Tämähän ei voi olla hallituksen yksinoikeus, että vaaleja ajoitellaan
hallituksen piirissä, vaan kyllä siinä päätöksenteossa pitää olla koko eduskunta mukana,
niin kuin täällä on toivottu.

Sitten, jos katsoo tätä maakuntauudistusta, pidän selvänä, että jos annetaan näin merkit-
täviä tehtäviä maakunnille kuin mitä hallituksen viimesyksyinen linjaus on, niin ehdotto-
masti siihen täytyy kuulua vastuu äänestäjille. Eli täytyy lähteä siitä, että äänestäjät valit-
sevat päätöksentekijät. Muu olisi aika kummallista suhteessa kansanvaltaan ja taaksepäin
kulkemista. Sitten on eri asia, että meillä on kuitenkin vaaleja paljon ja meillä on Pohjois-
maita alhaisempi äänestysprosentti, eli vaaleja pitäisi yhdistää. Kannattaisin kaikkien kol-
men vaalien, eduskuntavaalien, kuntavaalien ja maakuntavaalien, yhdistämistä.

14.22 Timo Heinonen kok (vastauspuheenvuoro):  Arvoisa rouva puhemies! Näin nais-
ten päivänä onnea kaikille naiskollegoille. On hienoa, että meillä Suomessa naiset ovat
päässeet maailmassa ensimmäisinä parlamenttiin, ja myös se, että täällä on paljon nuoria,
nuorten lasten äitejä tekemässä päätöksentekotyötä. Itse pidän tärkeänä sitä, että järjestel-
mä on sellainen, että kaikki voivat osallistua päätöksentekoon.

Niin kuin edustaja Kurvinen toi esille, vapaaehtoiset kantavat ison työn vaalien järjestä-
misessä, ja yksi huoli kyllä on paikka paikoin se, että me löydämme riittävästi näitä toimi-
henkilöitä.

Hieman hämmästelin sitä, että perussuomalaisten riveistä halutaan rajata ihmisten osal-
listumista vaaleihin. Toivoisin, että tähän ministeri Lindström myös kertoisi kannanot-
toaan.

Olen edustaja Heinäluoman kanssa samaa mieltä, että maakuntahallintoon, kun sellai-
nen syntyy, kyllä ensimmäisetkin päättäjät pitää valita suoralla kansanvaalilla eikä esimer-
kiksi valtuustojen kautta, mitä muun muassa keskustan riveistä on esitetty.

14.23 Vesa-Matti Saarakkala ps (vastauspuheenvuoro):  Arvoisa rouva puhemies! Mie-
lestäni on hyvä, että vaalilainsäädäntöä selkiytetään, joskin täytyy todeta se, että en ole
kuullut, että olisi sinänsä mitään ongelmia ollut näiden vaalitoimitsijoiden kohdalla tähän
asti. Siinä suhteessa tämä ei varmaan perustu mihinkään käytännön ongelmiin, mutta ehkä
sitten mahdollisten ongelmien ehkäisyyn.

Ihan tässä samassa yhteydessä voisi tuoda esille muitakin tarpeita, kuten vaikka sen, että
ennakkoäänestyspaikkojen osalta pitäisi mielestäni ehkä säädellä tarkemmin kuntia, vel-
voittaa mieluiten niin, että ennakkoäänestyspaikat olisivat yhtäläisesti auki eri paikkakun-
nilla. Niitten määrähän vaihtelee ja niin päin pois, mutta se on mielestäni hyvin erikoista,
että kunnat voivat itse päättää, kuinka kauan on äänestysmahdollisuus.

Maakuntavaalit ehdottomasti tarvitaan tämän uudistuksen yhteydessä. Tosiaan jäi epä-
selväksi SDP:n kanta tähän, kun edustaja Tuppurainen nimenomaan kritisoi, että näitä
maakuntavaaleja ei saisi järjestää.

Puhemies Maria Lohela: Otetaan vielä edustajat Sarkkinen ja Östman ennen ministerin
puheenvuoroa. 
6



Pöytäkirjan asiakohta PTK 20/2016 vp
14.24 Hanna Sarkkinen vas (vastauspuheenvuoro): Arvoisa puhemies! Suomen vaalijär-
jestelmä on toimiva ja luotettava, kuten täällä on todettu. Ongelmia ei onneksi ole ollut,
mutta vaalilain selkeyttäminen lienee perusteltua. Mutta kaipaisin itsekin, kuten täällä on
jo peräänkuulutettu, selvyyttä siitä, milloin seuraavat maakuntavaalit ovat. Tämä selvyys
kaivataan alueilla, maakunnissa, kunnissa ja myös puolueorganisaatioissa.

Pidän selvänä sitä, että jos väliportaan hallinto rakennetaan, silloin on oltava vaalit, on
oltava suora kansanvalta. Se on aivan ehdoton edellytys. Tällä hetkelläkin meillä on erilai-
sia alueellisia organisaatioita, joissa tehdään paljon päätöksiä ja hoidetaan tehtäviä, mutta
niissä ei ole suoraa kansanvaltaa, ja näen tämän kyllä ehdottomana edellytyksenä, suorat
maakuntavaalit.

Mutta olisi todella tärkeätä vaaliväsymyksen ehkäisemiseksi saada yhdistettyä näitä
vaaleja. Pitäisin mielekkäämpänä, että kunta- ja aluevaalit yhdistettäisiin keskenään ja
eduskunta- ja europarlamenttivaalit keskenään.

14.25 Peter Östman kd (vastauspuheenvuoro): Arvoisa rouva puhemies! Vaalien määris-
tä ja niiden ajankohdista on aina mukava keskustella, mutta sitten jos ruvetaan, niin kuin
edustaja Essayah, nostamaan esille nykyvaalijärjestelmän epäoikeudenmukaisuutta ja epä-
demokraattisuutta, silloin yleensä muut eivät halua osallistua keskusteluun. Muun muassa
isojen puolueiden edustajat Heinäluoma ja Zyskowicz, jotka yleensä ovat hyvin aktiivises-
ti osallistumassa kaikkeen keskusteluun, istuvat hiljaa liikkumatta, niin kuin Leninin muis-
tomerkit.

Tällä hetkellähän on niin, että keskustan yksi kansanedustajapaikka maksaa noin 12 700
ääntä, kun esimerkiksi KD joutuu maksamaan 21 000 ääntä yhdestä kansanedustajasta.
Mitä te arvioitte tästä järjestelmästä? Onko se oikeudenmukainen ja onko se demokraatti-
nen, ja olisitteko valmiit muuttamaa nykyjärjestelmää?

Puhemies Maria Lohela: Sitten vielä edustaja Heinäluomalle vastauspuheenvuoro. 

14.26 Eero Heinäluoma sd (vastauspuheenvuoro): Arvoisa puhemies! Ilmeisesti edusta-
ja Östman oli kahvilla, kun juuri käytin puheenvuoron, ja kun, ikävä kyllä, näissä vastaus-
puheenvuoroissa on minuutin rajoitus, niin kaikkia aiheita ei pysty käsittelemään. Mutta
mielelläni jatkan tähän kysymykseen, ja tämä onkin todella iso asia, miten tämän vaalijär-
jestelmän suhteellisuus toteutetaan ja millä tavalla sitten katsotaan sitä lopputulosta. Me
tiedämme, että lähes kaikissa maissa kiinnitetään huomiota myös siihen, että on aika kor-
keat äänikynnykset, jos on täysin suhteellinen vaalitapa. Ja miksi näin? Sen takia, että ha-
lutaan estää se, että parlamentti pirstoutuu ja tulee heikkoja hallituksia. Tämäkin täytyy
keskustella sitten lävitse, että jos mennään täysin suhteellisuuteen ilman mitään vaalipiiri-
jakoa, niin mikä on sitten se lopputulos, jotta me turvaamme toimivan ja tehokkaan halli-
tuksen, ja mille kohtaa sitten asettuu tämä äänikynnys. Se on kokonaisuus, niin kuin aina
vaalijärjestelmä ja poliittinen järjestelmä, ja kaikki nämä näkökohdat pitää tässä yhteydes-
sä miettiä. Meillähän äänikynnys on joissakin vaalipiireissä erittäin alhainen tällä hetkellä,
enkä usko, että se mitenkään estää myöskään (Puhemies koputtaa) KD:n valintaa eduskun-
taan, niin kuin täällä voimme edustaja Östmaninkin kohdalla nähdä, täällä hän istuu.

Puhemies Maria Lohela: Sitten ministerin puheenvuoro. — Ministeri Lindström, 3 mi-
nuuttia.
7



Pöytäkirjan asiakohta PTK 20/2016 vp
14.27 Oikeus- ja työministeri Jari Lindström: Arvoisa puhemies! Kiitos hyvästä ja asi-
allisesta keskustelusta tärkeässä asiassa.

Edustaja Tuppurainen aloitti puheenvuoronsa kysymällä, milloin kuntavaalit ovat. Se
tieto, mikä minulla on: huhtikuussa 2017 järjestetään kuntavaalit. Se on se tieto, mikä mi-
nulla on.

Moni kiinnitti huomiota vaalien lukumäärään ja niitten mahdolliseen yhdistämiseen.
Tämä on semmoinen keskustelu, mikä täytyy perusteellisesti käydä sitten hallituksen sisäl-
lä, että miten tämä tapahtuisi ja mitä vaaleja sitten yhdistellään. Itse, siis itse, henkilökoh-
taisesti, olen sitä mieltä, että sitä kannattaa kyllä ihan oikeasti tarkastella sen takia, että
koko ajan on pudonnut se äänestämisvilkkaus, ja siitä on syytä olla huolissaan, jotta demo-
kratia toteutuu.

Tähän samaan keskusteluun täytyy tuoda muun muassa nettiäänestys, kuinka paljon se
vaikuttaa äänestysaktiivisuuteen. Ja me olemme nyt nähneet tämän sinänsä loistavan kan-
salaisaloitesysteemin kautta sen, että ihmiset haluavat suoraa vaikuttamista ja haluavat tätä
kautta osallistua tähän. Kyllä tämä yhteinen päätöksenteko kiinnostaa ihmisiä aivan selväs-
ti, mutta kyllä minäkin jaan sen huolen, että voi tulla vaaliväsymystä.

Edustaja Tolppanen kiinnitti huomiota siihen, voiko käydä niin, että kaikkiin vaaleihin
asettuvat ehdolle samat ehdokkaat: Niinhän se nyttenkin tuppaa olemaan, ja itsekin istun
vaikka minkä näköisissä instansseissa, ja on vähän surullista, ettei joka paikkaan ehdi, kun
on vain yksi ihminen ja 24 tuntia. Aina siellä on taustalla tietysti se perustelu, että jos on
vaikka valtuustossa, niin silloin on yhteys eduskuntaan ynnä muuta, ynnä muuta. Aina näi-
tä asioita voidaan perustella monella tavalla.

Edustaja Saarakkala spekuloi sillä, oliko tässä joku syy, miksi tähän mentiin. Se tieto,
mikä minulla on, siis tämän esityksen taustalla, on se, että vuoden 12 kunnallisvaalien jäl-
keen korkein hallinto-oikeus joutui ratkaisemaan esteellisyyttä koskevia valituksia ja se on
täällä taustalla. Silloin eduskunnan oikeusasiamies on esittänyt oikeusministerin harkitta-
vaksi lainsäädännön tarkistamista, ja nyt sitä sitten tehdään tällä evästyksellä.

Tämä keskustelu, että pitäisikö nyt sitten rajata osallistumista vaaleihin: Minä en ym-
märtänyt tätä edustaja Heinosen piikkiä perussuomalaisten suuntaan. Ymmärsin, että se
kohdistui ehkä tähän edustaja Tolppasen puheenvuoroon, mutta en käsittänyt sitä niin, että
hän haluaisi rajata osallistumista vaaleihin, vaan ennemminkin hän toi esille tämän ongel-
man, että voi tulla tämmöinen ongelma, että samat ihmiset pyörivät joka paikassa. Näin
minä itse tulkitsin tämän hänen puheenvuoronsa.

Puhemies Maria Lohela: Sitten jatketaan keskustelua, edustaja Anttila.

14.30 Sirkka-Liisa Anttila kesk (vastauspuheenvuoro): Arvoisa puhemies! Tosiaan näin
kansainvälisenä naistenpäivänä on hyvä todeta, että vuonna 1907 Suomen ensimmäisissä
vaaleissa valittiin maailman ensimmäiset 19 naiskansanedustajaa ja he ovat historialliset
edustajat ja Suomi pitää sitä maailmanennätystä hallussaan.

Sitten kysymys tästä vaalilainsäädännöstä: On hyvä, että sitä selkeytetään. Nimen-
omaan tässä ovat muun muassa jääviysasiat takana. Mutta se, millä tavalla me saisimme
sitten kansalaisille lisää kiinnostusta osallistua vaaleihin, niin jos mietitään, että presiden-
tinvaaleissahan meillä on kohtalaisen korkea äänestysprosentti, silloin valintatilanne on
hyvin selkeä. Tämä on haaste puolueille, luoda vaaleihin sellaiset asetelmat, että kansalai-
set tietävät, minkä eri vaihtoehtojen välillä tullaan valinta tekemään — silloinhan kiinnos-
8



Pöytäkirjan asiakohta PTK 20/2016 vp
tus ilman muuta herää, koska sitä kautta voidaan myöskin vaikuttaa. Eli tavallaan pallo on
tässä mielessä puolueilla.

Sitten kysymys näistä maakuntavaaleista. Olen itsekin samaa mieltä, että maakunta-
edustajat pitää valita suorilla vaaleilla, ja jatkossa heillä pitää myöskin olla taloudellinen
vastuu, eikä yksin niin, että he hyväksyvät, mitä sosiaali- ja terveysministeriö esittää.

14.31 Tytti Tuppurainen sd (vastauspuheenvuoro):  Arvoisa puhemies! Ensinnäkin kii-
toksia ministeri Lindströmille hyvistä vastauksista. Olitte selvästi kuunnellut edustajien
puheita, ja sitä on hyvä ja perusteltua nyt tässä arvostaa.

Täällä edustaja Saarakkala viittasi puheenvuorooni, että se on aiheuttanut hämmennystä
ja epäselvyyttä SDP:n linjasta. Haluaisin kuitenkin muistuttaa siitä, että hämmennys on
kyllä ihan peräisin hallituksen toimista. Meillä piti saada tässä maassa aikaan sote-uudis-
tus, mutta sen sijaan, että sotea vietäisiin määrätietoisesti eteenpäin, on tuotu esiin ajatus it-
sehallintoalueista ja maakunnista, ja sen yhteydessä on puhuttu maakuntavaaleista, mikä
sotki alkuperäisen ajatuksen kunnallisvaalien järjestämisestä. Eli tästä tämä sekaannus ja
hämmennys on lähtöisin.

Omassa puheenvuorossani viittasin siihen, että pitäisi keskittyä nytten äänestysaktiivi-
suuden nostoon, ja pidän henkilökohtaisesti myös tätä mahdollista kolmatta hallintoporras-
ta, maakuntahallintoa, tarpeettomana. Haluaisin, että hallitus keskittyisi nyt ensisijaisesti
soteen, ja sitten että me kaikki yhdessä keskittyisimme tuleviin kunnallisvaaleihin.

14.32 Vesa-Matti Saarakkala ps (vastauspuheenvuoro):  Arvoisa rouva puhemies! Kun
tähän aktiivisuuskeskusteluun on menty, niin mielestäni nimenomaan sillä, että me luom-
me demokraattisia järjestelmiä suoralla kansanvaalilla, lisätään sitä aktiivisuutta, kun on
jonkinlainen kuluttajansuoja äänestäjällä ja kansalaisella. Nythän kun sosiaali- ja tervey-
denhuollon päätöksenteko tapahtuu aika pitkälti perustasolla kuntayhtymissä, ylikunnalli-
sissa toimielimissä, samoin sitten erikoissairaanhoidon osalta kuntayhtymissä, niin tästä
johtuen nimenomaan esimerkiksi kunnallispolitiikassa äänestysaktiivisuus on alentunut,
koska ihmiset kokevat, ettei sillä ole kauheasti väliä, äänestätkö vai etkö äänestä ja mitä ää-
nestät siellä kunnallisessa päätöksenteossa. Mielestäni se on nimenomaan rakenteellinen
kysymys ja siihen tarvitaan tämä uudistus, ja on erittäin hyvä, että sitä ollaan viemässä
eteenpäin, mutta toki olisi tärkeää saada pian tietoa siitä, mikä on se ajankohta, jolloinka
maakuntavaaleja aiotaan tässä maassa käydä.

14.33 Ari Torniainen kesk (vastauspuheenvuoro): Arvoisa rouva puhemies! Tämä halli-
tuksen esitys on erittäin hyvä ja kannatettava. Sillä edelleen selkeytetään tätä suomalaista
toimivaa ja luotettavaa vaalijärjestelmää. 

Äänestysaktiivisuuden lisäämiseen on kiinnitettävä entistä enemmän huomiota. Äänes-
tysaktiivisuus on laskenut jatkuvasti, ja siinä on huolestuttavaa kehitystä.

Arvoisa ministeri, te omassa vastauspuheenvuorossanne äsken mainitsitte nettiäänes-
tyksen ja miten se vaikuttaisi asiaan. Viime eduskuntakaudella oli parlamentaarinen työ-
ryhmä, joka selvitti myöskin sähköistä äänestystä. Arvoisa ministeri, mikä on teidän kan-
tanne sähköiseen äänestykseen? Ollaanko tällä eduskuntakaudella selvittämässä sitä edel-
leen ja voidaanko siihen mennä?
9



Pöytäkirjan asiakohta PTK 20/2016 vp
14.34 Satu Hassi vihr (vastauspuheenvuoro): Arvoisa puhemies! Äänikynnyksestä olisin
kommentoinut sen verran, kun tässä keskustelussa tuotiin esille se, että niissä maissa, jois-
sa suhteellisuus toteutuu tarkemmin kuin Suomessa, on sitten olemassa äänikynnys. Näin-
hän on esimerkiksi Ruotsissa. Mutta tähän haluaisin vain huomauttaa, että näissä maissa
niiden puolueiden kohdalla, jotka ylittävät sen valtakunnallisen äänikynnyksen eli saavat
edustajia parlamenttiin, se, kuinka paljon edustajia he parlamenttiin saavat, vastaa puolu-
eiden saamaa suhteellista ääniosuutta. Suomessahan ei pienempien puolueiden osalta näin
ole laita.

14.35 Anna-Maja Henriksson r (vastauspuheenvuoro): Arvoisa rouva puhemies! Edelli-
nen hallitus teki demokratiapoliittisen selonteon, ja se on hyvää luettavaa. Voin kehottaa
teitä kaikkia lukemaan sen, koska siinä tulee myös esille, että muun muassa Norjassa, jos
muistan oikein, on nettiäänestys ollut käytössä, eikä ole voitu todentaa, että se olisi tietänyt
sitä, että äänestysvilkkaus olisi lisääntynyt. Mutta tiedän, että oikeusministeriössä on vi-
reillä tämä nettiäänestyshanke. Se aloitettiin oikeastaan sillä, että mahdollistetaan nettiää-
nestys, kun on kyse kunnallisista kansanäänestyksistä, ja sen asian pitäisi olla vireillä.

Mutta sitten itse tähän asiaan. Mikä on nyt tilanne maakuntavaalien suhteen? Olisi kyllä
hyvä, että me voisimme tulevaisuudessa pitää kuntavaalit ja maakuntavaalit yhdessä, ja
varsin oleellista olisi se, että tiedetään, mistä kunnat tulevat päättämään ja mistä maakun-
nat päättävät. Kaikki nämä isot asiat ovat vielä avoinna. Ja ketkä saavat olla ehdokkaina —
saavatko samat ihmiset olla ehdokkaina sekä kuntavaaleissa että maakuntavaaleissa että
eduskuntavaaleissa?

14.37 Ben Zyskowicz kok (vastauspuheenvuoro):  Arvoisa rouva puhemies! Ymmärrän,
että kansanedustajina meitä kovasti kiinnostavat nämä vaaliasiat ja niiden yksityiskohdat,
niin kuin edellä edustaja Henrikssonin puheenvuorossa, mutta kyllä itse pidän vähän en-
nenaikaisena nyt meidän kovin tarkkaa keskustelua käydä näitten maakuntavaalien yksi-
tyiskohdista. Jotenkin tämä maakuntavaalikeskustelu on lähtenyt vähän laukalle noin aika-
taulullisesti, koska ei tule mitään maakuntavaaleja, ellei tule maakuntauudistusta. Eikä tule
mitään maakuntauudistusta, ellei tule sote-uudistusta. Eikä tule mitään sote-uudistusta, jos
ei toteudu kansalaisten valinnanvapaus. Eli tältä osin mielestäni tuossa on järjestystä sille,
missä järjestyksessä hallituksenkin piirissä näitä asioita pitäisi nyt viedä eteenpäin ja val-
mistelua vauhdittaa.

Mitä sitten tulee edustaja Anttilan näkemykseen siitä, että taloudellista päätösvaltaa pi-
tää olla näillä maakunnilla: näin varmasti, mutta tällaista erillistä maakuntaveroa ei kuiten-
kaan pidä tulla.

14.38 Markku Rossi kesk (vastauspuheenvuoro): Arvoisa puhemies! Eduskunnan pitäisi
pystyä pitämään vaaliasiat aina itsellään. Siksi olisi paikallaan, että eduskunta loisi järjes-
telmän, että meillä olisi Suomessa aivan oma parlamentaarinen vaalityöryhmä tai komitea,
joka kävisi näitä asioita läpi. Minusta puoluesihteeritkään eivät ole oikea ryhmä tekemään
sitä pohjatyötä. Muistelen, että viime kaudella aika lailla taktisin perustein myös näitä vaa-
lialueita ja vaalipiirejä järjesteltiin, eikä myöskään ole oikein, että erilaisilla perusteilla
vaaleja rytmitetään aina uudelleen ja uudelleen. Itse olen ollut vuodesta 76 kunnallisvaa-
lien kautta mukana myös kuntapolitiikassa, (Ben Zyskowicz: Sama täällä!) ja nyt sitten
tämä kunnallisvaalien siirtäminen nimenomaan sillä perusteella, että uudet valtuustot pää-
10



Pöytäkirjan asiakohta PTK 20/2016 vp
sevät paremmin uuden talousarvion valmisteluun — sehän on ihan höpö höpöä, eihän se
homma niin mene ollenkaan. Talousarviot valmistellaan pidemmillä siivillä, eli sekään ei
ole oikea peruste. Ilman muuta näitä vaaleja pitää niputtaa, silloin myös maakuntavaalit,
jotka tulevat, kuntavaalit ovat (Puhemies koputtaa) lähimpänä sitä. Tällaista työtä pitää
tehdä, mutta tämä pitäisi valmistella nimenomaan (Puhemies koputtaa) parlamentaarisesti,
ei yhdenkään hallituksen toimesta.

14.39 Sirpa Paatero sd (vastauspuheenvuoro): Arvoisa rouva puhemies! Tämä hämmen-
nyshän tuli siitä, että kun puoluesihteerit pääsivät yksimieliseen esitykseen, että kuntavaa-
lit siirretään syksyyn, niin sitten viime viikon kyselytunnilla ministeri Vehviläinen kertoi,
että ei kun ne pidetään keväällä. Ja tästä syystä minun mielestäni on aiheellista — kun kun-
nissa kukin etsimme sieltä hyviä ehdokkaita — kertoa sitten heille, milloin on ne vaalit, mi-
hin minä sinua kysyn. Saatika se, mitä niissä vaaleissa päätetään sitten, jos tulet valituksi.
Tämä on se toinen kysymys.

Toinen kysymys on sitten maakuntavaalit. Maakuntavaalien osalta ja niitten aikataulus-
ta olen edustaja Zyskowiczin kanssa samaa mieltä: että ennen kuin meillä on päätös, että
semmoiset maakunnat tulee, niin tuskin kannattaa spekuloida hirvittävästi sitä aikataulua,
milloin ne pidetään. Elikkä se on toinen asia tässä kohtaa. Huolissaan pitää olla siitä — kun
katsoo vaikka KAKSin elikkä Kunnallisalan kehittämissäätiön selvitystä — että kuntalai-
set tällä hetkellä kokevat, että päätöksentekijät ovat liian kaukana. Elikkä ne vaaleilla va-
litut ihmiset siellä kunnassa ovat liian kaukana. Mitä tulee tapahtumaan, jos ja kun nämä
kaikki siirretään (Puhemies koputtaa) itsehallintoalueiden päätettäväksi?

14.40 Maria Tolppanen ps (vastauspuheenvuoro):  Arvoisa puhemies! Perussuomalaiset
eivät tosiaankaan ole rajaamassa sitä, kuka voi olla ehdokkaana ja missä voi olla ehdok-
kaana. Edustaja Tolppanen esitti vain huolestumisensa siitä, että tulee vallan keskittymä.
Meillä on olemassa tietoa siitä, mitä tapahtuu silloin, jos valta keskittyy liikaa. Se on yleen-
sä demokratian vihollinen. Ja näin se vaan on, siitä ei pääse mihinkään, ja siitä on syytä olla
huolissaan. Ja sitä on syytä tarkastella, että miten olisi hyvä tehdä asioita.

Se, miten seuraavat kunnallisvaalit pidetään — pidetäänpä syksyllä tai kesällä tai ke-
väällä, ihan milloin vaan — niin toistaiseksi kaiketikin kunnallisvaltuustossa päätetään
juuri niistä asioista, mistä tällä hetkelläkin päätetään. Sen jälkeen kun aluehallinto on val-
mis, me tiedämme, mitkä asiat siirtyvät aluehallintoon. Toki se on asia, joka täytyy myös-
kin pohtia parlamentaarisesti: mitkä asiat siirretään, mitkä asiat kuuluvat ja missä kaikkial-
la tulee olemaan verotusoikeus — tuleeko liikaa erilaisia verotoimenpiteitä, jos se on kol-
me porrasta, missä veroja otetaan, ja tuoko se liikaa byrokratiaa tähän toimintaan mukaan.

14.41 Olavi Ala-Nissilä kesk (vastauspuheenvuoro):  Arvoisa puhemies! On hyvä todeta
todella, että ne kunnallisvaalit tulevat ajallaan eli talo elää tavallaan. Edustajat Lindtman ja
muut voivat vaalikonettaan jo käynnistää, jos siltä tuntuu.

Meillä on hallitusohjelmassa digitalisaatio yksi keskeinen strateginen linjaus. Kyllä vaa-
leissakin yhtenä välineenä pitää tämä Viron malli eli nettiäänestys ottaa käyttöön. Kyllä
meillä suomalaisilla on samanlaiset valmiudet toimia tässä kuin Virollakin. Itsekin olen tu-
tustunut siihen järjestelmään, kyllä se vaan hyvin pelittää.

Toinen asia on, että kyllä vaaleja täytyy yhdistää, koska jos me elämme vaalit joka vuo-
si, se myöskin jäykistää tätä poliittista päätöksentekoa, tänä gallupdemokratian aikana
11



Pöytäkirjan asiakohta PTK 20/2016 vp
muutenkin tahtoo olla niin työmarkkinoilla kuin täällä eduskunnassakin joskus vaikeaa
tehdä sellaisia päätöksiä, mitkä ovat välttämättömiä.

Edustaja Zyskowiczille voisi vielä todeta, että totta kai sote-uudistus ja maakuntauudis-
tus tulevat, ne ovat hallitusohjelmassa, kannattaa teidänkin aina välillä lukea.

14.42 Kalle Jokinen kok (vastauspuheenvuoro): Arvoisa rouva puhemies! Vaalien siirtä-
minen on mielestäni täysin poikkeuksellinen menettely, ja sitä tulee käyttää erittäin harki-
tusti ja perustelluista syistä, koska vaalilaissa määritellään esimerkiksi kunnallisvaalien
osalta vaalikaudeksi neljä vuotta. Vaaleilla jaetaan valtaa, ja silloin, jos vaaleja siirretään,
niin silloin myös valtaa siirretään niille jo valituille valtuutetuille ja silloin äänestäjällä ei
ole mahdollisuutta vaikuttaa siihen. Eli poliittisella päätöksellä vaalien siirtäminen on
poikkeuksellinen ratkaisu. Ja tämä ratkaisu, jossa kunnallisvaaleja jo siirrettiin keväälle,
pitää tunnustaa, ja ei pidä enää siirtää pidemmälle, koska muutoin vaalikausi lisääntyisi
neljänneksellä.

No sitten tästä sähköisestä äänestyksestä: Vaalit ovat salaiset, ja me tiedämme, miten
helppoa on hakkeroida ihmisten pankkitilejä ja muitakin tietoja. Sen takia vaalien digitali-
soinnin ja nettiäänestyksen täytyy olla täysin turvattu ja tietojärjestelmän varmistettu.

14.44 Kari Uotila vas (vastauspuheenvuoro):  Arvoisa puhemies! On päivänselvää, että
jos väliportaan hallinto tulee, niin väliportaan hallinnolle tulee riittävästi tehtäviä, pitää
olla suorilla vaaleilla valittavat päättäjät ja pitää olla myöskin verotusoikeus. Pitää olla val-
ta ja vastuu ja rahoitus samassa paikassa.

Mutta täällä edustaja Paatero viittasi siihen, että myös kuntatasolla jo koetaan, että valta
on kaukana, ja täytyy muistaa, että pääkaupunkiseudulla, esimerkiksi kotikaupungissani
Espoossa, suurimmat asuinalueet ovat samankokoisia kuin kaksi pienintä maakuntaa tällä
hetkellä. Itse asiassa pitäisi puhua myöskin lähidemokratiasta ja siitä, että ihmiset saisivat
aitoa osallistumisen tunnetta paikallisella tasolla, ja silloin minusta, kun puhutaan vaalien
määrästä, pitäisi pystyä menemään siihen suuntaan, että myöskin kaupunginosavaltuusto-
ja tai päättäviä elimiä valittaisiin toteuttamaan lähidemokratiaa ja niihin myös voisi valita
päätöksentekijät vaaleilla.

Mitä tulee Viron malliin, niin varmasti kannattaa sitä selvittää, mutta on otettava huo-
mioon myös se kritiikki ja mitä siellä esimerkiksi tämän vaalisalaisuuden ja vaalien tekni-
sen toteutuksen osalta on huomattu.

14.45 Mikko Kärnä kesk (vastauspuheenvuoro): Arvoisa puhemies! Hivenen hämmäste-
len tätä keskustelua siinä mielessä, että useat vasemmistopoliitikot ovat tuoneet esille sen,
että tässä oltaisiin rakentamassa väliportaan hallintoa. Haluan muistuttaa, että se välipor-
taan hallinto on jo nykyisellään olemassa, mutta sen sijaan se kansanvaltaisuus siellä väli-
portaan hallinnossa ei toteudu. Ja nyt kysymys onkin loppujen lopuksi siitä — mitä itse ku-
kainenkin voi pohtia, mitä jokaisen puolueen tulee pohtia — että kannatammeko me kan-
sanvaltaista väliportaan hallintoa vai emme. Tähän tämä kaikki kiteytyy, ja tähän toivoi-
sin, että nyt myös tässä salissa ja keskustelussa saataisiin niitä vastauksia.

14.46 Joona Räsänen sd (vastauspuheenvuoro): Arvoisa puhemies! Kun tässä keskuste-
lussa keskustellaan tästä vaalilain muuttamisesta ja näistä esteellisyyssäännöksistä ja tääl-
lä on herännytkin kysymys eri vaalien yhdistämisen järkevyydestä — mitä ministerikin piti
12



Pöytäkirjan asiakohta PTK 20/2016 vp
tuossa esillä, että kannattaisi selvittää — niin olisikin hyvä, kun täällä nähtävästi hyvin pal-
jon sitä samaa mieltä on ilmassa, että tätä voitaisiin nyt selvittää ja tästä voisi jonkunnäköi-
sen hankkeen laittaa liikkeelle, koska tosiasiahan on, että jos katsomme esimerkiksi Ruot-
sia, missä pystytään kolmet vaalit käymään samanaikaisesti, niin äänestysprosentti on siel-
lä 80:ssä, ja sitten kun me puhumme tästä meidän mallistamme, niin kaikki pitää käydä
erikseen, ja äänestysprosenteista tiedämme, että ne ovat varsin alhaisia ja laskevat edel-
leen, ja senpä takia pitäisin järkevänä, että nyt kun uusia vaalejakin tulee — koska on ihan
perusteltua, että myös maakuntahallintoon vaaleilla valitaan ihmiset — niin tulevaisuudes-
sa päästäisiin siihen, että jokainen vaali olisi sitten samana päivänä. Tämä johtaisi myös
siihen, että jo vähällä määrällä vaalivirkailijoita varmasti voitaisiin kolmet vaalit tehdä.
Mutta myös siihen kysymykseen, että koska nyt ne maakuntavaalit pidetään, olisi hyvä,
että selvyys saataisiin, ettei sitä tarvitsisi arpoa jatkuvasti.

14.47 Simon Elo ps (vastauspuheenvuoro):  Arvoisa rouva puhemies! Tämä hallituksen
esitys on hyvä. Itsekin olen muutaman kerran vaalitoimitsijana ja ehdokkaana samaan ai-
kaan ollessa siellä istunut ja miettinyt, että onkohan tämä nyt ihan järkevää, ja hyvä, että
siihen muutos tulee. 

Mitä tulee sitten itse maakuntavaaleihin, niin siitä minä en olisi niin huolissani, että mil-
loin maakuntavaalit nyt tulevat — ensin pitää hoitaa se uudistus ja sitten miettiä vaaleja.
Se, mistä haluaisin asianomaiselta arvoisalta ministeri Lindströmiltä kysyä, on se, että kun
vuonna 2019 on melkein samaan aikaan eurovaalit ja eduskuntavaalit, niin onko hallituk-
sessa pohdittu, miten se probleema ratkaistaan, että miten silloin saadaan ehdokkaita, riit-
tävästi kumpiinkin vaaleihin kiinnostuneita, ja myös sitten äänestäjät niistä vaaleista kiin-
nostumaan. 

Yksi osa vaaleja on tietysti sitten myös se, että mistä ehdokkaat saavat vaalirahoituksen,
ja siihen olen itse esittänyt ratkaisuksi vaalikattoa tai kampanjakattoa ja pakollista ennak-
koilmoittautumista, ja toivon, että saan sitten asianomaiselta ministeriltä asiallisen vas-
tauksen siihen liittyvään kirjalliseen kysymykseeni.

14.48 Outi Mäkelä kok (vastauspuheenvuoro): Arvoisa rouva puhemies! Kiitän osaltani
näistä naistenpäivän toivotuksista, ja tasapuolisuuden nimissä toivotan hyvää naistenpäi-
vää myös kaikille miehille. (Ben Zyskowicz: Älä unohda transuja!) — Unohtamatta niitä,
jotka eivät koe sukupuolisuuttaan kummaksikaan.

Mutta näistä maakuntavaaleista: todella, maakunnathan ovat Suomessa hyvin erikokoi-
sia, ja varmasti vaalit ovat ihan paikallaan, mutta kun näin Uudenmaan vaalipiirin näkö-
kulmasta tätä pohtii, niin tärkeää olisi myös, jos näihin maakuntavaaleihin mennään, että
vaalikynnys ei nousisi kovin korkeaksi vaalikustannusten myötä. Jos ajatellaan, että meillä
tällä hetkellä on kuitenkin Uudenmaan alueella kaksi eduskuntavaalipiiriä ja keskimäärin
kuitenkin kustannukset esimerkiksi Uudeltamaalta eduskuntavaaleissa ovat kohtalaisen
korkeat, niin tämä olisi asia, jota olisi varmasti hyvä tarkastella siinä yhteydessä, kun sii-
hen mennään.

Toisen puheenvuoron pitäisin mielelläni tästä varsinaisesta asiasta, mutta tässä kohtaa
aika ei riitä, joten pyydän seuraavaksi uutta puheenvuoroa.
13



Pöytäkirjan asiakohta PTK 20/2016 vp
14.49 Eeva-Maria Maijala kesk (vastauspuheenvuoro): Arvoisa puhemies! Kun on kyse
vaaleista, on aina kyse myös demokratiasta, ja demokratiaan kuuluu avoin keskustelu. Täs-
sä salissa on juuri nytten käyty monta puheenvuoroa siitä, minkä takia nytten keskustel-
laan niin paljon siitä, koska vaalit ovat ja siirretäänkö vaaleja vai ei. Eikö olekin todella hie-
noa hallintoa ja demokratiaa, että meillä pystytään Suomessa keskustelemaan näin avoi-
mesti? Me kuuntelemme oppositionkin mielipidettä asiasta, eri kuvioista, mitä pitää tule-
man. Ja nyt sitten johtaja on tehnyt päätöksensä siitä, että vaalit ovat kuntavaalien osalta
silloin kun ovat, nyt on päätös tehty, ja nyt sitten käydään sitä avointa keskustelua demo-
kratian sääntöjen mukaisesti, koska on sitten maakuntavaalit. Katsomme sitten, mihin tu-
lokseen tullaan, ja toivottavasti meidän hyvä johtoporukka sitten taas tekee siitäkin aikoi-
naan päätöksen.

14.50 Päivi Räsänen kd (vastauspuheenvuoro):  Arvoisa puhemies! Tämä esitys on pe-
rusteltu, ja kannatan sitä, mutta nostan kuitenkin esiin sen huolen, että esimerkiksi kunnal-
lisvaaleissa pienissä kunnissa, vaikkapa omassa puolueessani, käytännössä lähes kaikki
aktiivit ovat ehdokkaina ja sen takia voi olla vaikea yksinkertaisesti löytää sellaisia vaali-
toimikunnan jäseniä tai vaalitoimitsijoita tai vaaliavustajia, jotka eivät olisi ehdokkaita tai
heidän lähiomaisiaan.

Mutta sitten tähän keskusteluun näistä maakuntavaaleista. Toivoisin, että ministeri
Lindström vielä nyt vahvistaisi sen, että varmasti myös niissä ensimmäiseen hallintoon,
ensimmäiseen maakuntavaltuustoon, valitaan suorilla kansanvaaleilla valtuusto, koska
hallituksen taholta on väläytetty myös sitä vaihtoehtoa, että (Puhemies koputtaa) kunnan-
valtuustot tekisivät tämän valinnan, ja se olisi mielestäni onnetonta, koska kyllä se ensim-
mäinen maakuntavaltuusto (Puhemies koputtaa) tekee ne tärkeimmät ratkaisut.

14.51 Kristiina Salonen sd (vastauspuheenvuoro): Arvoisa puhemies! Edustaja Räsänen
nosti tärkeän asian esille. Nyt riippuen siitä — totta kai tässä on paljon vielä vaiheita ennen
sitä — millaista vaalitapaa ollaan luomassa mahdolliseen uuteen, alkavaan organisaa-
tioon, ratkaistaan kyllä merkittävällä tavalla se, miten se organisaatio aloittaa. Mikäli val-
tuustot valitsevat joukostaan edustajat tähän uuteen maakuntahallintoon, niin silloin edus-
tajat ovat kuntien valtuustojen nimittämiä ja edustavat kuntia, aivan niin kuin nykyisessä
sairaanhoitopiirijärjestelmässäkin on. Mikäli taas kuntalaiset vaaleilla valitsevat edusta-
jansa, niin syntyy mahdollisesti isompien kokonaisuuksien kautta katsovia tai ainakin vaa-
de siihen, että päättäjät katsovat isompien kokonaisuuksien kautta. Eli tällä on merkittävä
merkitys, millainen vaalitapa siinä alussa valitaan mahdolliseen uuteen organisaatioon.

14.52 Katri Kulmuni kesk (vastauspuheenvuoro):  Arvoisa rouva puhemies! Vaikka
tämä maakuntavaalikeskustelu ei nyt suoraan liitykään tämänpäiväisen lakiesityksen muu-
tokseen, niin haluan minäkin kommentoida tätä asiaa kuitenkin, kun täältä nousi sitä kri-
tiikkiä, että tämä on aivan turha uusi väliporras. Tämähän on historiallinen, eurooppalai-
nen malli, joka viimein saapuu myös Suomeen. Tämä on ollut yli sata vuotta monissa pai-
koin Euroopassa jo täyttä totta, ja meillä nyt on tällaista vastustusta. Ja varmasti viime kau-
denkin hallituspuolueet muistavat sen, miten tähän on tultu. Ellei Suomeen tehdä 20:tä
kuntaa, niin jotenkin meidän täytyy turvata se kansalaisten demokraattinen päätäntävalta
niistä yhteisistä asioista sieltä kotikunnasta sinne maakunnan tasolle. Ja oikein toisenlaista
keinoa ei siihen ole olemassa kuin kansanvaltainen maakuntahallinto.
14



Pöytäkirjan asiakohta PTK 20/2016 vp
Tietenkin meillä on paljon opittavaa sitten muista Pohjoismaista äänestysaktiivisuuden
kautta, ja olisinkin halunnut kysyä vielä loppuun ministeriltä: koetteko, että tämä tuleva
maakuntauudistus tukisi myös sitten äänestysaktiivisuuden nostamista sinne 80 prosent-
tiin ja ylikin?

14.53 Sanna Marin sd (vastauspuheenvuoro): Arvoisa puhemies! Edustaja Zyskowiczil-
le haluaisin todeta, että minun mielestäni edustaja Henrikssonin ja Tuppuraisen täällä esiin
nostamat kysymykset niin maakuntavaaleista kuin näistä muista kysymyksistä liittyen so-
teen ja maakuntauudistukseen ovat täysin aiheellisia, koska hallitushan on linjannut, että
huhtikuussa meillä pitäisi olla tieto, tarkempi tieto, siitä, miten näiden uudistusten osalta
edetään. Eli minun mielestäni ei suinkaan ole nyt ennenaikaista puhua tästä asiasta, vaan
todella toivon, että hallitukselta vihdoin saadaan tästä linjauksia, vaikka suhtaudunkin
ehkä tällä hetkellä siihen vielä skeptisesti, tuleeko näin tapahtumaan.

Ja mitä tulee edustaja Anttilan puheenvuoroon, olen kyllä täysin samaa mieltä siitä, että
jos meille tämmöinen suorilla vaaleilla valittu päättävä elin tulee maakunnalliselle tasolle,
niin kyllähän sillä pitää olla myös vastuuta ja valtaa päättää asioista. Silloin pitää olla myös
rahoitus siellä takana ja valta päättää tästä rahoituksesta. Eli sikäli olen kyllä samaa mieltä,
että tällaista niin sanottua näennäisdemokratiaa ei pidä luoda vaan ihan oikeasti vallan ja
vastuun pitää kulkea käsi kädessä.

14.54 Mika Niikko ps (vastauspuheenvuoro): Arvoisa rouva puhemies! Suomessahan ei
ole ollut mitään ongelmia näissä vaalilautakunnissa tähän saakka esimerkiksi vilppiepäi-
lyn johdosta tai jonkun muun sellaisen toimenpiteen johdosta, jotta tämä hallituksen esitys
olisi erityisen välttämätön. Siinä mielessä haluan tällä lailla pragmaattisesti pohtia tätä
asiaa, millä tavalla nyt ehdokkaasta ja omaisesta tehdään jäävi tai jääviysongelma, koska
sitä ongelmaa ei aikaisemmin ole ollut. 

Toisin kuin edustaja Elo mainitsi, että hän itse vaalilautakunnassa ollessaan kokee kiu-
sausta laskea omia ääniä, niin itse en ainakaan kokenut, kun kuntavaaleissa olin, koska sii-
tähän pystyttiin ohjaamaan se tehtävä toiselle henkilölle. Siellä on kymmenen henkilöä
vaalilautakunnassa, niin että ne tehtävät pystyi jakamaan aivan erinomaisesti. Kun kaikki
ovat eri puolueista, niin toiset valvovat toisiansa ja tätä ongelmaa siellä itse asiassa ei kos-
kaan ollutkaan. Siinä mielessä olen huolissani, kuten moni ehdokas on sanonut, siitä, että
joillakin paikkakunnilla on niin vähän niitä henkilöitä, että ehdokkaat itse ovat ne ainoat,
jotka laskevat ääniä monessa paikassa, koska ei ole käsiä ja jalkoja siihen tehtävään. 

14.56 Outi Mäkelä kok (vastauspuheenvuoro):  Arvoisa puhemies! Vaalilautakuntien
osaltahan tämä esitys ei tehnyt muutoksia mutta tämän keskusvaalilautakunnan osalta te-
kee. Lausunnonantajissa tämän esityksen osalta oli myös ministeri Tarasti, joka on pitänyt
ongelmallisena, että tähän kunnan keskusvaalilautakuntaan jatkossa sovelletaan tätä hal-
lintolain sääntelyä. Hän toteaa tässä lausunnossaan myös niin, että nyky-yhteiskunnassa
naapuruus-, harrastus-, liike- ja ystävyyssuhteet ovat usein paljon tärkeämpiä kuin etäiset
sukulaissuhteet ja hallintolain esteellisyyssäännösten soveltamisesta aiheutuisi todennä-
köisesti tulkinnallista vaikeutta. Mielestäni tämä on asia, jota kannattaa myös valiokunta-
vaiheessa pohtia, onko todella näin. Meillähän on pieniäkin kuntia, joissa saattaa todella
olla niin, että hallintolain esteellisyyssäännökset saattavat olla ongelma. 
15



Pöytäkirjan asiakohta PTK 20/2016 vp
14.57 Marisanna Jarva kesk (vastauspuheenvuoro): Arvoisa puhemies! Aika hyvää kes-
kustelua tässä on ollut siitä ja hyvä muistutus edustaja Kulmunilta siitä, että todella olem-
me viimeisiä maita Euroopassa, jotka ovat siirtymässä todelliseen aluehallintoon, jossa
myös ihmiset pääsevät suoraan päättämään niistä edustajistaan, päättämään sitten näistä
alueen kehittämisasioista ja myös sitten jatkossa Suomessa myös sote-palveluista. Ihme-
tyttääkin tämä keskustelu, miksi vaalit ovat näin tärkeät kansanedustajille. Eikö tärkeäm-
pää ole se, että nyt viedään maakunta- ja sote-uudistus todella maaliin ja varmistetaan ih-
misille, miten ne palvelut voidaan turvata koko Suomessa jatkossa? Tehdään se ensin. 

Ruotsissa esimerkiksi on niin kuin monissa muissa Euroopan maissa — me voimme
sieltä ottaa mallia, mitä siellä on, mitä hyvää ja huonoa — jo käytössä se, että voi olla vain
kahdessa vaalissa ehdolla, kunta-, maakunta- ja eduskuntatasolla. Voi myös tehdä omaa
harkintaa siinä, onko pakko sitten lähteä kaikkiin vaaleihin, jos tuntuu, että oma kapasiteet-
ti ei riitä. Itsekin esimerkiksi olen jättäytynyt kuntavaaleista pois silloin, kun olin ehdolla
Kainuun maakuntavaaleissa. Siellä on esimerkiksi hyvää kokemusta siitä, minkälaista on
olla vaaleissa monella eri tasolla, onko se hyvä vai huono asia. Olen graduni tehnyt myös
aiheesta, kannattaa tutustua. 

14.58 Timo Heinonen kok (vastauspuheenvuoro):  Arvoisa puhemies! Jokainen kokee
vaaleissa varmasti omanlaistaan mielihyvää. Muistan, kuinka edustajakollega Ben Zysko-
wicz koki erityistä mielihyvää silloin, kun Eero Heinäluoma laski hänen ääniään puhemie-
hen vaalissa. 

Mutta itse asiaan. Olen pahoillani siitä, että tyylistäni tuli piikittelevä. Se ei ole luonteen-
omaista minulle, ja pahoittelen sitä. Ymmärsin edustaja Tolppasen puheen väärin ja pidän
tärkeänä sitä, että äänestäjät saavat päättää siitä, ketkä missäkin toimivat. 

Mutta asia, jonka haluan vielä tähän keskusteluun, ja toivon, että ministeri hivenen sitä
avaisi, on tämä nettiäänestys. Ymmärrän sen, että on ihmisiä, jotka haluavat pitää äänes-
tyksen arvokkaana, mennä tumma puku päällä äänestämään, mutta jos me haluamme — ja
niin kuin me haluamme — että äänestysaktiivisuus nousee, niin meidän pitää tuoda äänes-
täminen entistä helpommaksi. Silloin internetissä tapahtuva sähköinen äänestäminen katu-
musnapilla on yksi keino mutta myös se, että viemme äänestyspaikat oppilaitoksiin, mar-
ketteihin, vaikkapa kirjastoautoihin, jotka kiertävät elävää maaseutua. Tällä tavalla meillä
on mahdollisuus saada ihmiset äänestämään, ja (Puhemies koputtaa) toivoisin, että minis-
teri Lindström voisi tätä problematiikkaa hieman aukaista. 

Puhemies Maria Lohela: Tässä on vielä pyydetyt puheenvuorot, edustajat Mäkipää, Saa-
rakkala, Paatero, Salonen, ja sitten tarjoan ministerille 3:a minuuttia sen jälkeen.

14.59 Lea Mäkipää ps (vastauspuheenvuoro): Arvoisa puhemies! Kun luin hatarasti tätä
hallituksen esitystä, minun mielestäni tämä oli vain lähes tekninen esitys, jossa vaalilain
esteellisyyssäännöksiin esitetään muutoksia ja vaaliviranomaisen velvollisuutta toimia
tehtävässään puolueettomana korostettaisiin. Tässähän tuli lisäyksenä, että henkilöpiiriä
laajennetaan, ettei myöskään ehdokkaan läheinen — eli puoliso, lapsi, sisarus ja niin edel-
leen — voisi toimia näissä tehtävissä. Ja kun katsoin tätä, tässä oli yksi ainut puheenvuoro,
mutta nyt tämä on kyllä laajentunut aivan siihen, mihinkä ei pitäisi, ja tässä menee kyllä...
Minulle sopii ihan hyvin, että yleensä näistä tulevista maakuntahallituksista ja äänestyksis-
tä keskustellaan, mutta tämä ei ole kyllä nyt sen paikan asia, että minäkin rupeaisin miet-
16



Pöytäkirjan asiakohta PTK 20/2016 vp
timään, että jotta meidänkin kuntaan saataisiin enempi äänestysprosenttia, niin äänestys-
päiviä voisi olla useampia ja niin edelleen. Mielestäni nyt olisi syytä kyllä keskittyä tähän,
ja säästetään niitä paukkuja, kun ajatellaan, kuinka Suomi saadaan nousuun ja niin edel-
leen. Nyt ollaan kyllä menty ihan niin kuin sananlasku sanoo: älä mene syhymätä saunaan.

15.00 Vesa-Matti Saarakkala ps (vastauspuheenvuoro):  Arvoisa puhemies! Tämä kes-
kusteluhan lähti liikkeelle siitä, että SDP:n edustaja Tuppurainen ilmoitti, että ei kannata
väliportaan hallintoa ja vaaleja väliportaan hallintoon. Sen takia tässä oli pakko ikään kuin
kysyä SDP:ltä, mikä SDP:n kanta ylipäätään sitten on tähän sote-uudistukseen, jos on tä-
mäntyyppisiä kantoja aika keskeisilläkin edustajilla. SDP yritti sitten kääntää tämän niin,
että hallituksella on pallo hukassa. Kyllä lisätietoa tarvitaan, myönnän sen, ja mieluiten
pian, mutta se ei tosiaan poista sitä, että SDP:llä itsellään ei ollut tähän selkeää kantaa.

Mitä tulee tähän esitykseen, niin tässähän ei muutu tosiaan vaalilautakuntien osalta tämä
tilanne, vaan siellä voi olla jopa ehdokas itse edelleen. Samoin tietenkin lähiomaiset voivat
olla toimitsijoina siinä. Mutta se on ihan hyvä, että puututaan tähän vaaliavustajan toimin-
taan, niin että tässä ei sitten ole näitä ehdokkaita tai ehdokkaitten lähisukulaisia.

15.02 Sirpa Paatero sd (vastauspuheenvuoro):  Arvoisa rouva puhemies! Tässä ihan en-
sin totean tästä uudistuksesta, että tämä on varmaankin tarpeellinen ja hyvä. Mutta toisaal-
ta pidän siitä, että meillä on hetki aikaa keskustella 150 vuoteen suurimmasta hallinnolli-
sesta uudistuksesta, jota toisaalta ollaan samanaikaisesti tekemässä. Siihen on erilaisia työ-
ryhmiä, joissa itse kukin saa olla mukana, mutta siitä ei ole mitenkään mahdollista keskus-
tella muuten julkisesti. Sen takia olisin tietysti toivonut, kun vaalit ovat kuitenkin semmoi-
nen asia, joka on pitkän linjan aikakaudella tullut ja muodostunut, että niitten valmistelu
tehtäisiin parlamentaarisesti. Ja niin kuin edustaja Maijala täällä totesi, nyt on tullut iso
johtaja, joka sanoi, että vaalit ovat silloin. Tämä toimintatapana ei ehkä ole semmoinen,
mitä haluaisin tulevaisuudessa nähdä, vaan toivoisin, että kun vaaleja rakennetaan kuiten-
kin vuosikymmeniksi eteenpäin, niin valmistelu tehtäisiin näissä asioissa myöskin niin
kuin yhteisesti kaikkien puolueiden välillä.

Tähän vaalikysymykseen. Uudellamaalla on kaksi vaalipiiriä, yksi maakunta, meillä
kolme maakuntaa, yksi vaalipiiri jo tällä hetkellä, eli tilanteet ovat hyvin erilaiset.

15.03 Kristiina Salonen sd (vastauspuheenvuoro): Arvoisa puhemies! Ihan aluksi täytyy
sanoa, että SDP kannattaa suoria vaaleja, ettei se nyt jää kenellekään epäselväksi.

Edustaja Zyskowiczin puheenvuorosta voisi päätellä, että ratkaisu sotesta on vielä jol-
lain tavalla kaukana — miten se menikään: "ei tule vaaleja, ellei tule..." ja niin edespäin.
Kuulostaa siltä, että siellä ikään kuin käydään vielä tällaista kauppaa siitä, mitä pitää tulla,
jotta saadaan kokonaisuus aikaiseksi.

Keskustelun siirtäminen vaaleihin tässä tilanteessa ei totta toki lisää kansalaisten uskoa
demokratiaan tai saa innostumaan uusista vaaleista. Jos vaaleilla valitut päättäjät eduskun-
nassa eivät saa ratkaisua kansalaisille kaikkein tärkeimmissä asioissa eli sosiaali- ja ter-
veyspalveluissa, niin meillä on kyllä syvä demokratiakriisi. Tämä ei ole yhden puolueen
eikä yhden hallituksen ongelma, vaan koko järjestelmämme uskottavuuden ongelma. Ja
siksi toivon hartaasti, että ensin saamme ratkaisut aikaiseksi sotesta, ja sen jälkeen voim-
me käydä keskustelua vaaleista.
17



Pöytäkirjan asiakohta PTK 20/2016 vp
Puhemies Maria Lohela: Vielä edustaja Zyskowicz ennen ministeriä. 

15.04 Ben Zyskowicz kok (vastauspuheenvuoro): Arvoisa rouva puhemies! Edustaja Sa-
loselle vastaan, että kyse ei ole siitä, että jossain jotain kaupankäyntiä olisi meneillään,
vaan todellakin siitä, että halusin puheenvuorollani tuoda esiin oman näkemykseni sen
osalta, missä järjestyksessä ja missä tärkeysjärjestyksessä näitä sote-uudistukseen liittyviä
eri ulottuvuuksia pitää valmistella.

Mutta SDP:n kanta tähän maakuntahallintoon ja sen luomiseen jäi kyllä ainakin minulle
vielä epäselväksi. Olen itse asiassa täällä aikaisemminkin kysynyt sitä, että kun SDP kan-
nattaa sote-uudistusta ja kun soten järjestäminen vaatii väistämättä jonkun hallinnon, niin
jos te vastustatte — niin kuin ymmärsin, että edustaja Tuppurainen oli vastustanut, en itse
ollut silloin salissa — nyt esitettyä maakunnallista hallintoa, niin mikä on se teidän hallin-
to, jonka varaan tämä sote-uudistuksen järjestäminen perustuu.

Puhemies Maria Lohela: Siirrytään soten järjestämisestä ministeri Lindströmin puheen-
vuoroon. — 3 minuuttia, olkaa hyvä. 

15.05 Oikeus- ja työministeri Jari Lindström:  Arvoisa rouva puhemies! Ihan alkuun
tietysti onnittelen minäkin kaikkia naisia naistenpäivänä. Minulla on tästä päivästä muita-
kin muistoja, mutta ei mennä nyt siihen, koska puhutaan vaaleista.

Vastaan ensiksi siihen, mihin en vastaa, eli maakuntavaalien ajankohtaan ja siihen liit-
tyviin yksityiskohtiin. Vastaan sitten, kun minulla on tietoa. Saattehan te yrittää onkia,
mutta pysyn lujana kuin kivi. En vastaa tähän kysymykseen, koska en pysty sitä vielä te-
kemään.

Mutta mielenkiintoinen oli tämä keskustelu ylipäätään siitä, millä tätä äänestysaktiivi-
suutta saataisiin lisättyä. Monessa puheenvuorossa puhuttiin sähköisestä äänestämisestä.
Olen itse sitä mieltä, että tämä kortti kannattaa kääntää ja katsoa. Jos me pystymme ny-
kyään aika lailla luotettavasti pankkipalvelut hoitamaan tässä maassa, niin onhan se nyt
kumma juttu, että me emme kykenisi vaalien osalta vastaavaan. Minä uskon kyllä siihen.
Totta kai se vaatii valmistelua, ja totta kai se vaatii paljon, että tietoturvat, yksityisyyden
suojat, vaalisalaisuus, kaikki pysyy, mutta ei se nyt mikään mahdoton tehtävä voi olla. Vi-
rosta on hyvä ottaa mallia. Siellä on varmaan tehty myös virheitä, mutta tiedän, että sys-
teemi toimii aika hyvin ja se on luotettava. Miksi me emme siihen voisi mennä?

Edeltäjäni edustaja Henriksson kertoi demokratiapoliittisesta selonteosta. Kyllä, se on
luettu ja toivottavasti ymmärretty. Tuolla oikeusministeriössä on tämä nettiäänestyshanke,
ja se kertoo tietysti sen, että on todellakin aikomus selvittää sen hyödyt ja mahdolliset hai-
tat ja ongelmat ja ratkaista ne. Ne voisivat olla kenties kuntavaalit, jotka olisivat sitten en-
simmäinen koetinkivi, mutta mitään päätöksiä ei ole tehty. Itse kannatan sitä, että viedään
tässäkin mielessä tätä digitalisointia, mihinkä moni kiinnitti huomiota, eteenpäin.

Edustaja Kulmuni pyysi arvioimaan sitä, nostaisivatko nämä maakuntavaalit äänestys-
aktiivisuutta. Voihan se olla, että ensimmäinen kerta innostaisi porukkaa. Se riippuu ihan
siitä, minkä muotoiset nämä nyt sitten ovat ja mitä siinä sitten jaetaan. Se on todellakin se
keskustelu vielä käytävä, millaista valtaa ja miten se tapahtuu. Siitä tulee sitten yksityis-
kohtaista aikanaan. Voisin kuvitella, että alkuinnostus voi olla ihan hyvä. Sanon näin, että
tuskin se menee enää alaspäin, koska kyllähän tämä äänestysaktiivisuus on turhan surkeal-
la tasolla tämmöisessä maassa, mikä nojaa demokratiaan, ja siinä mielessä kaikki tämmöi-
18



Pöytäkirjan asiakohta PTK 20/2016 vp
set asiat, jotka aktiivisuutta voisivat lisätä, ovat tervetulleita. Itse siis suhtaudun tähän säh-
köiseen äänestämiseen positiivisesti.

Puhemies Maria Lohela: Sitten mennään puhujalistaa eteenpäin, edustaja Saarakkala.

15.08 Vesa-Matti Saarakkala ps:  Arvoisa rouva puhemies! Vaaliaktiivisuus on tärkeä
asia, sillä ainakin on toivottavaa, että vähintään yli puolet kussakin vaalissa äänioikeute-
tuista käyttäisi ääntään, jolloin voidaan sanoa, että järjestelmällä on joku legitimiteetti. Eu-
rovaaleissahan ei ole tämä tilanne. Sillä vaalilla ja europäätöksenteolla on kaikkein hei-
koin legitimiteetti kansalaisilta, mutta muissa vaaleissa äänestysprosentti on kuitenkin ai-
nakin maan tasolla reilusti yli 50, niin että siinä suhteessa tilanne on kohtuullinen.

Mutta jotta tätä tilannetta saadaan parannettua, niin esimerkiksi nyt kun todella tehdään
tämä sote-uudistus, siihen tarvitaan suora kansanvaali. Myös perustuslakivaliokunta piti
sitä viime kaudella perustuslaillisesti ongelmattomimpana vaihtoehtona toteuttaa demo-
kratia siinä. Se oli todella tärkeä kysymys, koska viime kaudella silloinen sote-uudistus
kaatui nimenomaan siihen, että siinä esitettiin laajaa kuntayhtymäpohjaa, jossa ei toteutu-
nut kuntalaisten itsehallinto. Se oli nimenomaan sosialidemokraattisen ministerin esittele-
mä malli. Siinä suhteessa SDP:llä jos jollakin puolueella on kyllä nyt velvollisuus joko
esittää oma vaihtoehto tai tukea tätä hallituksen linjaa ja ampua omat rivinsä suoraksi tässä
suhteessa, koska nyt järjestetään tätä sekaannusta, mikä viime kaudella aiheutui.

Mitä tulee esimerkiksi äänikynnyksiin meidän vaaleissa, niin Perussuomalaisethan oli
ainoa puolue viime vaalikaudella, joka kannatti vaalien yli lepäämään jätettyä tasauspaik-
kajärjestelmää, joka olisi toteuttanut suhteellisuuden täydellisellä tavalla, mutta sitä ei sit-
ten muut puolueet lähteneet enää tukemaan, vaikka vielä ennen vaaleja monet olivat olleet
sen takana. Sen sijaan silloinen hallitus omavaltaisesti muutti vaalipiirejä vastoin opposi-
tion tukea. Aika rajuja uudistuksia on tehty hallitusten toimesta, ja nyt sitten kritisoidaan
sitä, että ei ole jotain parlamentaarista toimielintä vielä perustettu asiaan, joka on vielä vai-
heessa. Nyt kyllä kannattaa katsoa peiliin ja tulla tukemaan hallitusta tässä suhteessa.

15.10 Mika Niikko ps:  Arvoisa puheenjohtaja! Nyt kun me kuitenkin puhumme tässä
vaalilainsäädännön uudistuksesta, niin toki tässä yhteydessä erityisesti tulisi kiinnittää
huomiota siihen, miten me saamme äänestysaktiivisuuden nostettua suuremmaksi. Viime
kuntavaaleissa Vantaalla äänestysaktiivisuus oli muistaakseni rimaa ylittäen 50 prosenttia,
että ei se kauas ole jäänyt siitä, että ei voida kohta demokratiasta puhua lainkaan. Siinä mie-
lessä toivoisin, että ministeriöstä tulisi jotain konkreettisia toimenpide-ehdotuksia, kuten
tämä sähköinen äänestäminen, joka varmasti tulevaisuudessa loisi lisää äänestysaktiivi-
suutta, jos se hyvin osataan hoitaa.

Mutta olisin vielä kysynyt, kun nyt nimenomaan tästä vaalilainsäädännön uudistuksesta
puhutaan, että mikä tai missä se jääviysongelma on nytten, tällä hetkellä, kun keskusvaali-
lautakunnissa ja muissa elimissä ehdokkaat tai ehdokkaan lähiomainenkaan eivät voi olla
laskemassa niitä ääniä. Missä se ongelma oikeasti nähtiin? Kun Suomessa nyt on kuitenkin
todettu se, että täällä ei ole sitä vilppiä missään vaiheessa juuri tapahtunut, niin mikä se on-
gelma on, miksi tämä sitten näin halutaan muuttaa, jos se kerran vaikeuttaa ennen kaikkea
pienten paikkakuntien ehdokasasettelua?

Yksi konkreettinen ehdotus ministerille. Ihan vaalilautakunnassa itse joskus aikoinaan
ollessani havaitsin sellaisen mielenkiintoisen piirteen, että kun henkilöt tulevat äänestä-
19



Pöytäkirjan asiakohta PTK 20/2016 vp
mään sinne ja heillä on mukanaan henkilökortti ja sitten myös se äänestyslippu, jossa on il-
moitettu äänioikeudesta, niin kuulin usealta henkilöltä, jotka jättivät äänestämättä, he sa-
noivat, että eivät menneet äänestämään, koska ovat hävittäneet sen ilmoituslapun. Ja siinä
ilmoituslapussa, joka ministeriöstä lähtee, tai ties mistä printataan, kaikille samanlainen
ympäri Suomea, ei lue sanallakaan sitä, että sinä et tarvitse tätä lippua, tämä on vain ilmoi-
tus äänioikeudesta, että sinä tarvitset vain henkilötodistuksen. Yli 90 prosenttia tuo sen li-
pun mukanaan äänestäessään siinä äänestyspaikalla, ja useat eivät ymmärrä sitä, että sitä
lippua ei itse asiassa tarvitse missään muodossa, tarvitsee ainoastaan henkilöllisyystodis-
tuksen, joten voitaisiinko sinne (Puhemies koputtaa) printata vaikka teksti siitä, että tämä
lippu on vain ilmoitus, että ei tätä tarvita äänestäessä?

Puhemies Maria Lohela: Ja sitten ministeri Lindströmille 1 minuutin vastauspuheenvuo-
ro.

15.13 Oikeus- ja työministeri Jari Lindström (vastauspuheenvuoro):  Arvoisa rouva
puhemies! Ihan suora vastaus tähän, miksi tähän esteellisyyssääntelyn tarkistukseen men-
tiin eli miksi tätä esitystä tuodaan nyt tänne, toistan sen: Vaaliviranomaisten esteellisyyttä
koskevan sääntelyn arviointi osoittautui tarpeelliseksi vuoden 2012 kunnallisvaalien jäl-
keen. Silloin tapahtui niin, että vaaleihin liittyen korkein hallinto-oikeus ratkaisi lukuisia
esteellisyyttä koskevia valituksia, ja näiden vaalien jälkeen eduskunnan oikeusasiamies
esitti ministeriölle harkittavaksi lainsäädännön tarkistamista siten, että vaaliviranomaisten
esteellisyyttä koskevat kysymykset olisivat yksiselitteisen selviä. Tämä on takana.

Puhemies Maria Lohela: Ja seuraavana listalla edustaja Elo.

15.14 Simon Elo ps: Arvoisa rouva puhemies! Tuossa ministeri Lindström jo hyvin toi-
kin esille keskeisen sisällön tästä hallituksen esityksestä, ja tarkennan omaakin puheenvuo-
roani sen verran, että vaalilautakuntaan tämä asia nyt ei vaikuta, eli ehdokas voi jatkossa-
kin vaalilautakunnassa toimia tehtävissä.

Edustaja Niikolle sanottakoon, että en ole kokenut kiusalliseksi olla laskemassa omia
ääniäni. (Ben Zyskowicz: Päinvastoin!) Tosin sanottakoon myös, että koskaan en ole ollut
tietääkseni laskemassa omia ääniäni, koska en ole koskaan ollut laskemassa ääniä. Olen
aina ollut muissa tehtävissä siinä vaiheessa, mutta myönnän, että olen kokenut hieman eri-
koiseksi istua vaalitoimitsijana silloin, kun itse on ehdokkaana. Ymmärrän tosin sen näkö-
kulman, mikä hallituksen esityksessäkin sanotaan, että voisi olla muuten erityisesti pienil-
lä paikkakunnilla vaikeaa saada näitä toimitsijoita riittävästi näihin tehtäviin, jos ehdok-
kaat eivät niissä tehtävissä voi olla, mutta silti koen itse hieman kiusalliseksi tosiaan siinä
tehtävässä olla, ja sen takia vapaaehtoisesti en itse jatkossa aio siinä tehtävässä olla. Mutta
tämä on niitä rajanvetoja, joita jokaisen pitää käydä, kun politiikassa on, että mihin tehtä-
viin lähtee ja mihin ei.

Mutta kuten sanottu, tämä hallituksen esitys on varsin perusteltu sen jälkeen, mitä vuo-
den 2012 jälkeen tapahtui, eli esteellisyysseikkojen vuoksi tällainen tekninen muutos teh-
dään.

15.15 Antero Laukkanen kd: Arvoisa rouva puhemies! Hyvää naistenpäivää teillekin!
20



Pöytäkirjan asiakohta PTK 20/2016 vp
Toisin kuin edustaja Elo, en ole koskaan kyllä laskenut omia ääniäni, mutta jos joutuisin
laskemaan, niin kokisin sen äärimmäisen mielekkääksi. (Naurua)

Tässä hallituksen esityksessä on sellainen pieni virhe, joka nyt täällä on jo monenkin
suusta tullut esiin, että kun hallituksella itsellään on kärkihankkeena tämä digitalisoitumi-
nen, niin tavallaan nyt tässä olisi ollut erinomainen tilaisuus tuoda se tarkasteluun ja ehkä
luoda jo puitteet sille, miten tätä digitalisointia olisi voitu suojata ja turvata. Ja olisin toi-
vonut, että se olisi otettu tähän uudistuksena jo mukaan, mutta niin kuin täällä nyt on käy-
nyt ilmi, niin tämä on erittäin tärkeä ja pieni, aika hallinnollinenkin uudistus, joten minä
ymmärrän sen, että se ei tässä ole. Mutta tämä olisi tarjonnut kyllä loistavan mahdollisuu-
den ikään kuin laittaa se tähän, ja veikkaan, että kun se siitä aikanaan lainsäädäntöön tulee,
niin se ei kerralla kyllä valmistu vaan sitä joudutaan monesta suunnasta katsomaan, mutta
ehkä ne puitteet olisivat tässä voineet nyt olla.

Sitten tuohon edustaja Zyskowiczin mielestäni erinomaiseen kuvaukseen, että miksi nyt
ei voi tietää, milloin on maakuntavaalit, niin se on ihan selvä, kun tämä marssijärjestys vie-
lä on vähän epäselvä. Veikkaan, että siinä käy niin, että sote edellä mennään kohta ja alue-
hallintouudistus jää vähän taka-alalle, ja se olisi minusta myös hyvä järjestys.

15.17 Maria Tolppanen ps: Arvoisa puhemies! Tämä esitys, minkä ministeri Lindström
täällä juuri esitteli, on erittäin hyvä, ja hyvä on saada asioihin tietyllä tavalla selkeyttä ja es-
tää mahdolliset vahingot. En tosin usko, että tahallaan on aikaisemminkaan tehty niitä va-
hinkoja, mutta jotta ei sitten edes vahingossa tulevaisuudessa tehtäisi.

Sen verran, kun tässä puheenvuoron otin, haluan toivottaa tietysti myöskin hyvää nais-
tenpäivää, mutta minun on henkilökohtaisesti pakko sanoa niin, että mieluummin kuin nii-
tä perinteisiä naistenpäivän ruusuja minä ottaisin naisten euron samalle tasolle kuin mies-
ten euron.

15.17 Sanna Marin sd: Arvoisa puhemies! Aivan aluksi yhdyn kyllä edustaja Tolppasen
terveisiin siitä, että myös minä ottaisin mieluummin edistysaskelia tasa-arvossa kuin näitä
naistenpäiväonnitteluita tässä salissa, ja toivon, että hallitus alkaa tekemään nyt tasa-arvoa
edistävää politiikkaa eikä tyydy suinkaan näihin terveisiin, mitä te tänään meille kerrotte. 

Mitä sitten tulee tähän vaalilain muuttamiseen, niin tämä esitys, joka nyt on käsittelyssä,
on varmasti oikeansuuntainen, selkeyttää tilannetta, ja se on saanut selvästi kannatusta
täältä niin hallituspuolueiden edustajilta kuin oppositiopuolueiden edustajilta. Olen myös
iloinen siitä, että salissa on käyty periaatteellisempaa keskustelua koko vaalijärjestelmäs-
tä: ollaan puitu sitä, voisiko vaaleja yhdistää, ollaan puitu sitä, voiko ja onko tarpeellista
kaikissa vaaleissa olla ehdolla, jos on vaikka kansanedustaja. Täällä on myös nostettu esiin
kampanjakatot, edustaja Elo nosti nämä esiin, ja tuen kyllä tätäkin ajatusta ihan mielelläni.
Eli minun mielestäni olisi myös hyvä, että saisimme tämmöisen selkeän kampanjakaton
määriteltyä eri vaaleihin niin, että raha ei korostuisi niin vahvasti kuin se tällä hetkellä ko-
rostuu. Ylipäätänsä on hyvä, että näistä asioista keskustellaan, ja soisin, että näistä kyllä
keskusteltaisiin myös useammin. Kuitenkin kyse on demokratian perusasioista, ja tämän-
kaltaista keskustelua varmasti kaivattaisiin enemmänkin.

Mutta mitä sitten täällä tulee näihin terveisiin, joita sosialidemokraateille on annettu tä-
män osalta — kun täällä edustaja Tuppurainen muun muassa kritisoi sitä, että ei tässä oi-
kein ota selvää, mitä hallitus on tekemässä — niin kyllä minä yhdyn siihen kritiikkiin ja
toivoisin, että hallitus nyt lähtisi toteuttamaan nimenomaan tätä sote-uudistusta, etenisi sel-
21



Pöytäkirjan asiakohta PTK 20/2016 vp
keästi. Voin kyllä sanoa, että sosialidemokraattinen puolue ei ole ainoa, joka on kokenut
hämmennystä tästä tilanteesta, missä me tällä hetkellä olemme. Mehän emme oikeastaan
tiedä, mitä uudistusta hallitus oikein valmistelee: valmisteleeko se sote-uudistusta, valmis-
teleeko se maakuntahallintouudistusta, mitä uudistusta se valmistelee? Kyllä pidän sitä
melkoisena ihmeenä, jos me huhtikuussa todella saamme selkeämmät askelmerkit tähän
asiaan. Toivon, että näin on, mutta vielä epäilen.

15.20 Simon Elo ps: Arvoisa rouva puhemies! Ensinnäkin kiitokset edustaja Marinille
hallitus—oppositio-rajat ylittävästä tuesta tässä asiassa: kampanjakatto, pakollinen ennak-
koilmoitus. Uskon, että se saa tässä salissa hyvin laajan tuen, että tälle tielle lähdettäisiin, ja
uskon myös, että asianomainen ministeri antaa asiallisen vastauksen kysymykseen eri nä-
kökanteilta, ja se on oikein ja niin sen pitää mennä.

Vielä haluan ministeri Lindströmille korostaa tätä pelkoani — ja luulen, että senkin ja-
kaa moni ihminen tässä salissa ja myös kansalainen — koskien sitä vuoden 2019 kevättä,
jolloin tosiaan eurovaalit ja eduskuntavaalit ovat suurin piirtein samoihin aikoihin. Toi-
von, että tästä jonkinlaista keskustelua syntyisi, miten silloin saadaan tosiaan riittävästi
kumpiinkin vaaleihin mitat täyttäviä ehdokkaita ja sitten myös kansalaiset kiinnostumaan,
jos ja kun näitä vaaleja ei kuitenkaan suoranaisesti yhdistetä ja ne ovat melkein samaan ai-
kaan. Eli tästä toivon myös laajaa keskustelua sekä hallituksen sisällä että sitten puoluei-
den välillä.

15.21 Vesa-Matti Saarakkala ps: Arvoisa rouva puhemies! Kun tässä keskustelussa on
noussut esiin myös oikeus olla ehdolla vaaleissa ja sen mahdollinen rajoittaminen, niin
rohkenen kyllä epäillä kaikkia sellaisia ideoita, jotka tähän liittyvät, koska kun yhden kau-
den olen tuolla perustuslakivaliokunnassa istunut, niin kyllä se kai on aika selvää, että
kaikki yli 18-vuotiaat, jotka eivät ole minkään holhouksen alla, ovat oikeutettuja asettu-
maan ehdolle vaaleissa. Mielestäni siitä periaatteesta täytyy pitää kiinni. Se on sitten ää-
nestäjien arvioitava, onko henkilöllä resursseja toimia joka paikassa, ja ei ole pakko äänes-
tää tällaista henkilöä, jos ei halua. Siinä suhteessa se on ihan selvä asia. 

Mutta kun SDP:n taholta edelleen yritetään tuoda tähän keskusteluun sitä näkökulmaa,
että edustaja Tuppurainen olisi ollut huolestunut siitä, että hallituksella ei ole kantaa, niin
päinvastoinhan edustaja Tuppurainen oli sitä mieltä, että ei tarvita Suomessa väliportaan
hallintoa ja siten ei myöskään näitä suoria uusia maakuntavaaleja. Tästähän tämä keskus-
telu lähti. Sitten osa SDP:n edustajista on sanonut, että SDP kyllä on suorien kansanvaa-
lien takana. Tämän takia tähän on ollut pakko puuttua. Nyt tätä edustaja Tuppuraisen pu-
heenvuoroa on yritetty tämän keskustelun kuluessa muokata ikään kuin että hän olisi esit-
tänyt vain huolensa, mutta hän kyllä tyrmäsi nimenomaan täysin sen työn, mitä hallitus nyt
on juuri parhaillaan tekemässä, jotta saataisiin vastaus siihen, koska ja millaiset vaalit meil-
lä on tämän sote-uudistuksen myötä.

15.23 Mikko Savola kesk: Arvoisa rouva puhemies! Itsekin haluan muutamalla sanalla
puuttua tähän edustaja Marinin nostamaan näkemykseen siitä, etteikö tässä näkemyksiä
olisi, mihinkä tulevaisuus vie. Sote-uudistus tullaan tällä vaalikaudella toteuttamaan ja
sote-palvelut tullaan järjestämään leveämmillä harteilla 15 sote-alueen järjestämänä. Sit-
ten maakuntahallinto tullaan kokoamaan niin ikään omiksi alueellisiksi kokonaisuuksik-
seen, ja tätä haluan tietysti puolustaa sillä, että kyllä se tulee parantamaan lähidemokratiaa.
22



Pöytäkirjan asiakohta PTK 20/2016 vp
Tällä hetkellähän meillä maakuntavaltuustot, koulutuskuntayhtymävaltuustot, sairaanhoi-
topiirivaltuustot ovat käytännössä aika epädemokraattisesti valittuja. Ei siellä suoraan kan-
sa ole saanut päättää, kuka valtaa käyttää, ja se sitten myös monta kertaa niissä päätöksissä
näkyy, kun viesti ei kulje.

Luottavaisin mielin — kyllä nämä uudistukset tästä aikaansaadaan. Tietysti, mitä enem-
män te pystytte oppositiosta näissä asioissa tukemaan, niin aina sen parempi ja paremman
uudistuksen me saamme tähän maahan aikaan.

15.24 Timo Harakka sd: Arvoisa rouva puhemies! Edustaja Elo nosti aivan aiheellisesti
esiin kysymyksen siitä, että europarlamenttivaalit ja eduskuntavaalit ovat melko lähekkäin
toisiaan keväällä 2019. Kun otetaan huomioon, miten alhainen äänestysprosentti europar-
lamenttivaaleissa on, niin luonnollisesti nousee mieleen kysymys, olisiko näiden vaalien
yhdistäminen toteutettavissa, koska ajallinen ero ei ole suuren suuri riippuen siitä, miten
vaaliperiodit nyt sitten kummissakin vaaleissa on määritelty. Meillä olisi tässä kaksi vuot-
ta aikaa, itse asiassa kolme vuotta aikaa, tehdä siihen tarvittavaa lainsäädäntöä, jos tällaista
tahtoa löytyy, ja olisi kiinnostavaa tietää, miten ministeri Lindström suhtautuu tähän aja-
tukseen.

15.25 Ben Zyskowicz kok:  Arvoisa rouva puhemies! Aikaisemmin tässä keskustelussa
olen todennut, missä järjestyksessä mielestäni hallituksen tulee näitä sote-uudistukseen
liittyviä eri ulottuvuuksia ja niihin liittyviä vaikeita kysymyksiä ratkoa ja päättää. Mutta
totta kai näen niin, että tämä sote-uudistus ja tämä maakuntauudistus ja siihen liittyen maa-
kuntavaalit toteutuvat käsi kädessä, koska nimenomaan tämä maakuntahallinto, nämä
maakuntavaltuustot ja maakunnat, on se organisaatio, jolle järjestämisvastuu sitten näistä
sote-palveluista kuuluu, eli sote-palvelut, niiden järjestäminen, ei tuottaminen mutta nii-
den järjestäminen, tarvitsee välttämättä tällaisen hallinnon.

Nyt kun edustaja Marinilla on seuraava puheenvuoro, niin on pakko sanoa, että minul-
lekin on tässä keskustelussa ja aikaisemminkin jäänyt epäselväksi se, mikä sosialidemo-
kraattien mielestä on se hallinto, jonka varassa nämä sote-palvelut järjestetään. Te ilmoi-
tatte vastustavanne maakuntahallintoa, ainakin osa teistä, ja vaaditte hallitusta asiassa ete-
nemään. Se on ihan oikea vaatimus, tämä jälkimmäinen, mutta kyllä minulle on hyvin epä-
selväksi jäänyt, kun kannatatte sote-palveluiden järjestämistä nykyistä leveämmillä har-
tioilla ja kannatatte eräitä muitakin sote-uudistukseen liittyviä keskeisiä tavoitteita, mikä
on se hallinto, joka nämä sote-palvelut teidän ajatuksissanne ja malleissanne järjestää.

15.27 Sanna Marin sd: Arvoisa puhemies! Edustaja Zyskowiczille ja Savolalle: Sosiali-
demokraatit ovat minun mielestäni selvällä suomen kielellä täällä ilmoittaneet sen, että me
tuemme suoria vaaleja maakuntatasolla, jos tämä maakuntahallinto toteutuu. Mutta olem-
me samalla ilmaisseet huolen siitä, että hallitus ei tunnu nyt oikein tietävän, mitä uudistus-
ta se tekee. Me olemme esittäneet, että pitäisi edetä sote edellä, katsoa nimenomaan tarpeet
sosiaali- ja terveydenhuollon palveluiden näkökulmasta, siitä näkökulmasta, miten ihmi-
set saavat palveluita, miten ne palvelut rahoitetaan, ja näihin meillä pitäisi olla vastauksia.
Sen sijaan me emme ole saaneet näihin vastauksia. Niitä nyt edelleen odotetaan, ja hallitus
on luvannut, että niitä huhtikuussa meille pitäisi täällä tarkemmin kertoa.

Mutta kun kuuntelen täällä keskustan edustajien ja kokoomuksen edustajien puheenvuo-
roja, niin en kyllä oikein saa selvää, oletteko te edes etenemässä yhtä jalkaa tässä uudistuk-
23



Pöytäkirjan asiakohta PTK 20/2016 vp
sessa. Teettekö te nyt sote-uudistusta, teettekö te maakuntauudistusta? Mikä on kanta tä-
hän verotuskysymykseen? Onko se se, että maakuntatasolle veroa ei tule, niin kuin Zysko-
wicz täällä edustaa, vai onko se se, että maakuntatasolle ehdottomasti vero-oikeus tai ra-
hoitusvastuu pitää tulla, niin kuin edustaja Anttila täällä edustaa? Kyllä minä haluaisin täs-
sä vaiheessa saada maan hallitukselta, joka on vastuullinen näissä kysymyksissä, ihan suo-
ria vastauksia. Miten te aiotte edetä näissä asioissa? Sitten me voimme keskustella täällä
maakuntavaaleista, maakuntavaalien ajankohdasta. Kyllä minä soisin, että myös näihin tu-
lisi selvyyttä. Olen iloinen siitä, että kuntavaalien osalta tähän nyt jonkunnäköinen selvyys
on saatu, että kuntavaalit pidetään ensi keväänä, aivan kuten alkuperäisessä aikataulussa
oli. Mutta tässä nähtiin kyllä jonkunnäköinen kummallinen näytelmä näiden maakuntavaa-
lien siirron, kuntavaalien siirron osalta ja kunnissa ollaan oltu aika hämmentyneitä siitä,
milloin ne vaalit nyt oikein pidetään.

Puhemies Maria Lohela: Aha, täällä oli näköjään debattikin jäänyt auki meiltä.

15.29 Mikko Savola kesk (vastauspuheenvuoro): Arvoisa rouva puhemies! Kun nyt suo-
ra kysymys kerran asetettiin, niin ensinnäkin pitää vastata, että huhtikuussa niitä vastauk-
sia tulee näihin kysymyksiin. Tiettyjä asioita on tietysti auki, kun uudistuksia tehdään,
mutta totta kai, sote-uudistus on se kaiken lähtökohta, siitähän jo viime kaudella täällä pal-
jon keskusteltiin, koetettiin sitä saada eteenpäin. Se on se numero yksi, mutta siinä myös-
kin mukana aluehallintouudistus on syytä tehdä ja nimenomaan koota niitä lähipalveluja,
alueellisia palveluita maakunnallisille harteille, jotta lähidemokraattinen vaikuttaminen
pystytään myös niihin osoittamaan ja sitä kautta pystytään ne palvelut turvaamaan siellä ja
pystytään itse päättämään entistä useammista palveluista. 

Meillä on aluehallinnon uudistamisen työ käynnissä, vahvassa sellaisessa, ja niitä vas-
tauksia tulee, jahka valmistelua saadaan tehtyä.

Puhemies Maria Lohela: Sitten puhujalistalla vielä edustaja Kärnä.

15.30 Mikko Kärnä kesk: Arvoisa rouva puhemies! Toistan minäkin nyt itseäni vielä täs-
sä ja muistutan keskustelijoita siitä, että meillä todellakaan sitä väliportaan hallintoa ei olla
rakentamassa, vaan se on jo nykyisellään olemassa. Nyt on kysymys siitä, haluammeko me
keskushallintovetoisen väliportaan hallinnon vai haluammeko me kansanvaltaisen välipor-
taan hallinnon eli maakuntahallinnon. Nyt jollakin tavalla tuntuu, että keskustelun kulues-
sa erityisesti sosialidemokraatit nyt kiertävät tätä kysymystä. Te sanotte kyllä, että te tuette
suoria vaaleja, mikäli maakuntahallinto tulee, mutta tuetteko te myös tätä maakuntauudis-
tusta? Onko tämä teidän mielestänne se malli, jolla nyt tulee edetä ja jonka kautta viedään
eteenpäin tätä sote-uudistuksen kokonaisuutta? Sen kyllä haluaisin tietää. 

Vielä tässä näistä hallituksen askelmerkeistä — itselleni ne ovat kyllä täysin selkeät:
pohjaratkaisusta on sovittu, sen pohjalta mennään eteenpäin, ja yksityiskohtia hiotaan, ku-
ten kuuluukin. 

15.31 Ben Zyskowicz kok:  Arvoisa rouva puhemies! Ensin haluan kiittää edustaja Ma-
rinia selkeästä vastauksesta. Ymmärsin, että sosialidemokraatit ovat sillä kannalla, että tu-
levat sote-palvelut järjestetään nimenomaan maakuntien toimesta ja maakuntien päätök-
sentekijät valitaan suorilla vaaleilla. Minä toivon, että kun edustaja Marin on puolueensa
24



Pöytäkirjan asiakohta PTK 20/2016 vp
varapuheenjohtaja, niin kerrotte tämän näkemyksenne myös muille puolueessanne, koska
kun täällä olen kuunnellut teidän puolueenne edustajia ja myös seurannut julkista keskus-
telua, niin olen kyllä nähnyt sellaisia puheenvuoroja, joissa tätä maakuntahallintoa nimen-
omaan vastustetaan, ja sen vuoksi olen kysynyt, että no, mikä se on se hallinto, jonka va-
raan demareiden mielestä sote-palvelut jatkossa järjestetään. 

Kun edustaja Marin kysyi, että kumpaa hallitus tekee, sote-uudistusta vai maakuntauu-
distusta, niin hallitus tekee molempia. Hallitus tekee molempia muun muassa sen vuoksi,
että tämä maakuntahallinto on, kuten äsken sanoin, se hallinto, jonka varassa nämä sote-
palvelut järjestetään. Sen lisäksi on tarkoituksenmukaista antaa maakuntahallinnolle mui-
takin tehtäviä, joita tänä päivänä usein hoidetaan maakunnallisten kuntayhtymien tai esi-
merkiksi ely-keskusten toimesta. 

Mitä sitten tulee hallituksen päätöksentekoon, niin kuten me kaikki tiedämme, tässä on
lukuisia isompia ja pienempiä yksityiskohtia, joita pitää valmistella ja joista pitää päättää,
jotta asioissa päästään eteenpäin, ja hallitus on todellakin näiden asioiden äärellä kovasti
muun muassa tässä ja ensi kuussa. 

Täällä erikseen nostettiin tämä rahoituskysymys esiin. Kokoomus on todellakin sitä
mieltä, että se on riittävää, että meitä verottaa valtio ja meitä verottaa kunta ja ei tarvita kol-
matta verottajatahoa eli maakuntaa tämän lisäksi meitä verottamaan. Näemme siinä sen ris-
kin, että jos tulee kolmas verottajaporras, niin siinä on suuri uhka siitä, että kokonaisve-
roaste sen vuoksi tulee kiristymään. 

15.33 Sanna Marin sd: Arvoisa puhemies! Edustaja Zyskowiczilla on varmasti kuullun
ymmärtämisessä jotain vikaa minun puheenvuoroni osalta. Onneksi eduskunnalla on sel-
lainen palvelu, että voi jälkikäteen lukea, mitä näissä puheenvuoroissa on sanottu. Minä sa-
noin, että jos maakuntauudistus toteutuu — mehän emme tällä hetkellä vielä tiedä, me
emme ole saaneet hallitukselta mitään selkeitä vastauksia, miten te aiotte nämä uudistuk-
set toteuttaa, ja niitä nyt odotamme — niin ehdottomasti me olemme sillä kannalla, että sit-
ten tietenkin kansanvaltainen järjestelmä pitää luoda, vaalien kautta pitää mennä. Mutta
tällä hetkellähän me emme tiedä vielä, miten te aiotte tämän sote- ja maakuntauudistuksen
toteuttaa, ja kyllä minä ainakin mielenkiinnolla odotan näitä teidän linjauksianne, kun teil-
lä on aika paljon täällä vielä kysymyksiä auki.

Sitten edustaja Kärnälle toteaisin sen, että se on ihan totta, että meillä on tällä hetkellä
väliportaan hallintoa, mutta toisin kuin äskeisestä puheenvuorostanne ymmärsin, niin ei-
hän se ole ollut keskushallintovetoista vaan kuntapohjaista. Meillä on ollut maakuntahal-
lintoa kuntapohjaisesti järjestettynä niin, että kunnista valitaan luottamushenkilöt päättä-
mään esimerkiksi maakuntavaltuustoon maakuntakaavoista ja muista tehtävistä, joita maa-
kuntavaltuustoilla tai maakuntahallituksilla esimerkiksi on. Sen lisäksi meillä on tietenkin
tämmöinen yhtymäpohjainen toiminta kunnissa — kuntien välillä on paljon kuntayhty-
miä, joissa päätetään erilaisista asioista, osa päätäntävallasta on siirretty näille. Sitten meil-
lä on sairaanhoitopiirit, ja niihinkin kunnat nimittävät edustajansa, eli kyllä se toiminta on
ollut sillä tavalla kuntapohjaista tähän asti, ei keskushallintovetoista, ellette te sitten viitan-
nut valtion aluehallintoon, joka tietenkin on kysymys erikseen. 

Mutta varmasti me jäämme nyt tässä mielenkiinnolla kuuntelemaan näitä vastauksia, ja
odotamme edelleen hallitukselta näitä selkeitä linjoja. Sinänsä pidän aika kummallisena si-
tä, että te odotatte meiltä vastausta siihen, miten me puolueena suhtaudumme teidän uudis-
tukseenne, kun te ette ole onnistuneet vielä kertomaan meille, mikä se teidän uudistuksen-
25



Pöytäkirjan asiakohta PTK 20/2016 vp
ne on maakuntavaalien, sote-uudistuksen ja maakuntahallinnon osalta. Jään mielenkiinnol-
la odottamaan, josko täältä vastauksia saisimme. 

15.35 Mikko Kärnä kesk (vastauspuheenvuoro): Arvoisa rouva puhemies! Edustaja Ma-
rinille totean, että kyllä, puhuin nimenomaan valtion aluehallintoviranomaisista ja nyt
maakuntauudistuksesta. Totta kai soten osalta tällä hetkellä mennään myös kuntapohjaisel-
la mallilla, ja myös sairaanhoitopiireissä silloin valitut päättäjät ovat asioita hoitamassa.
Itse näen kuitenkin, että tämä kokonaisuus, jota nyt ollaan viemässä läpi, selkiyttää nyky-
tilannetta, ja se nimenomaan tuo kansanvaltaisuuden siihen väliportaan hallintoon. 

Minä taas pidän kummallisena sitä, että sosialidemokraatit eivät kykene esittämään min-
käänlaista vaihtoehtoa, millä tässä nyt sitten mentäisiin teidän näkemyksenne mukaan
eteenpäin. Tässä on hallituksella kuitenkin selkeä marssijärjestys, selkeät askelmerkit, (Sa-
tu Hassi: Näkisi vaan!) minkä kautta ollaan etenemässä, ja teillä ei ole esittää minkäännä-
köisiä vaihtoehtoja. Te peesailette ja katselette ja mietitte ja kerrotaan sitten mahdollisesti.
Kyllä minun mielestäni hyvään oppositiopolitiikkaan kuuluu se, että on niitä selkeitä ja ra-
kentavia vaihtoehtoja. Tätä keskustelua seuranneille on kyllä käynyt selväksi, että sosiali-
demokraateilla ei ole minkäännäköistä vaihtoehtoa sille, millä tavalla aluehallinto ja millä
tavalla sosiaali- ja terveydenhuollon (Puhemies koputtaa) palvelut tullaan tulevaisuudes-
sa... [Puhemies keskeytti puheenvuoron puheajan ylityttyä.]

15.36 Ben Zyskowicz kok (vastauspuheenvuoro):  Arvoisa rouva puhemies! Olen vilpit-
tömästi pahoillani, kun ymmärsin edustaja Marinin puheenvuoron väärin. Hän itse nyt to-
tesi, että hän ei sanonut, että sosialidemokraatit kannattavat tätä maakuntahallintoa sote-
palvelujen hallinnoksi. Kun näin on, niin ilmaan jää se suuri kysymys, edustaja Marin,
mikä on se sosialidemokraattien malli siitä hallinnosta, jonka varassa nämä sote-palvelut
järjestetään. Me viime vaalikaudella olimme yhtä mieltä kaikki tässä talossa siitä, että sote-
palvelujen järjestäminen vaatii nykyistä leveämpiä hartioita. Hallitus on päätynyt siihen,
että ne leveämmät hartiat ovat maakunta ja maakuntataso ja sille luodaan hallinnoksi maa-
kuntahallinto. Mutta, edustaja Marin, mikä on se teidän näkemyksenne, sosialidemokraat-
tien näkemys? Mikä on se hallinto, jonka varaan nämä sote-palvelut järjestetään? Ei tämän
kysyminen teiltä ole lainkaan kummallista. Se on erittäin perusteltua.

15.37 Sanna Marin sd (vastauspuheenvuoro):  Arvoisa puhemies! Kyllä olen vähän ih-
meissäni nyt tästä keskustelusta, että niin keskustan kuin kokoomuksen edustajia kamalas-
ti kiinnostaa sosialidemokraattien vaihtoehto. Mehän esitimme, että me tulisimme mielel-
lämme parlamentaariseen työryhmään tekemään sosiaali- ja terveydenhuollon uudistusta,
tätä kokonaisuutta. Me tarjosimme yhteistyön kättä. Olisimme halunneet jatkaa parlamen-
taarisella valmistelulla, koska kyse on näin isosta, merkittävästä, koko kansaa koskettavas-
ta uudistuksesta. Me olimme tähän valmiita. Olisimme siellä voineet yhdessä tehdä mallin,
joka olisi toimiva ja järkevä, mutta te torjuitte sen. Te, hallitus, torjuitte sen, että me yhdes-
sä lähtisimme tätä uudistusta viemään eteenpäin, ja täällä te nytten meille esitätte ihmeis-
sänne kysymyksiä: "Missä teidän vaihtoehtonne ovat?" 

Me olisimme tulleet mielellämme tekemään sosiaali- ja terveydenhuollon uudistusta,
tarjonneet osaamisemme tähän kokonaisuuteen, koska minun mielestäni tämä on niin iso
kokonaisuus, että tähän tarvittaisiin kaikkien eduskuntapuolueiden yhteistä ponnistusta,
26



Pöytäkirjan asiakohta PTK 20/2016 vp
ihan aidosti. Tämä on iso kysymys, koskettaa jokaista suomalaista ihmistä, mutta te torjuit-
te sen yhteistyön käden, minkä me teille annoimme. 

15.38 Timo Heinonen kok (vastauspuheenvuoro):  Arvoisa rouva puhemies! Kyllä te,
edustaja Marin, kierrätte nyt kuin kissa kuumaa puuroa. Teille on esitetty selkeä kysymys.
Hallitus on kertonut oman mallinsa. Hallitus on linjannut, että aluehallinto, maakuntahal-
linto luodaan ja sen osana on sote ja, niin kuin täällä on tuotu esille, muita maakunnan toi-
mintoja, myös avien ja elyjen tiettyjä toimintoja. Mutta tehdään nyt ihan yksinkertainen
rautalankakysymys: Edustaja Marin, jos sosialidemokraatit saisivat yksin päättää, niin
mikä olisi teidän hallinto sote-hallinnoksi? Kertokaa se. Te olette kuitenkin puolueenne va-
rapuheenjohtaja. Ja jos te ette sitä tiedä, niin kertokaa, kuka teidän puolueessanne sen tie-
tää. (Eduskunnasta: Heinäluoma! — Satu Hassi: Kertokaa se hallituksen malli!)

15.39 Sanna Marin sd (vastauspuheenvuoro): Arvoisa puhemies! Sinänsä varmasti tässä
ihmiset jo turhautuvat siihen, että keskustelemme sote-uudistuksesta, kun meidän pitäisi
keskustella vaalilain muuttamisesta, mutta kyllä minäkin haluaisin saada hallitukselta nyt
selkeitä vastauksia tähän sote-uudistukseen. Te peräänkuulutatte niitä oppositiolta, sosia-
lidemokraateilta. Me olisimme mielellämme tulleet tekemään tätä työtä rinta rinnan yhdes-
sä teidän kanssanne, koska kyse on isosta uudistuksesta. Mutta te hallituksessa olette nyt
vastuullisia tästä asiasta, koska ette suostuneet siihen yhteistyöhön lähtemään. 

Myös minä olen esittänyt täällä hallituksen edustajille kysymyksiä siitä, miten te aiotte
ratkaista tämän soten, maakuntahallintouudistuksen, maakuntavaalikysymyksen, ja me
emme ole saaneet täällä teiltä vastauksia näihin kysymyksiin. (Ben Zyskowicz: Mihin ky-
symykseen te ette ole saaneet vastauksia?) Te olette kuitenkin tästä uudistuksesta omalla
valinnallanne tällä hetkellä vastuullisia. Toivon, että saan vastauksia verotukseen, toivon,
että saan vastauksia maakuntavaaleihin, toivon, että saan vastauksia siihen, mikä tämä
marssijärjestys sotessa ja maakuntauudistuksessa on. Mutta toki ymmärrän sen, että ehkä
tämän asian osalta nyt näihin ei välttämättä teiltä saada vastauksia.

Puhemies Maria Lohela: Vielä vastauspuheenvuorot edustaja Myller ja Heinonen, ja sit-
ten palataan tämän vaalilain pariin.

15.40 Riitta Myller sd (vastauspuheenvuoro):  Arvoisa puhemies! Edustaja Marin on
mielestäni aivan oikeassa siinä, että hän perää hallitukselta sitä, miten hallitus aikoo toteut-
taa tämän sote-uudistuksen tässä maakuntahallinnossa, koska nythän on kysymys siitä, että
se, miten tämä maakuntahallinto toteutetaan ja mitä asioita siellä käsitellään, on varastanut
kokonaan tämän sote-huomion, kun meillä on ongelma nimenomaan siinä, miten me jär-
jestämme tässä maassa sosiaali- ja terveyspalvelut niin, että ne ovat kaikille saatavilla ta-
savertaisesti tässä Suomessa. Nyt esitetään mallia, jossa on 18 maakuntaa, siellä on 15
sote-aluetta, siellä on 12 päivystysaluetta, siellä on maakuntatasolla monia muita alueita
vielä. Nyt tarvitaan kyllä selkoa hallitukselta, miten se nostaa tämän soten tässä maakun-
tahallinnossa etusijalle.

15.42 Timo Heinonen kok (vastauspuheenvuoro): Arvoisa puhemies! Hallitus on linjan-
nut, että sote järjestetään 15 sote-alueella ja maahan luodaan 18 aluehallinnon, maakunta-
hallinnon aluetta, ja on linjannut myös sen, että tämän uudistuksen myötä kokonaisveroas-
27



Pöytäkirjan asiakohta PTK 20/2016 vp
te ei tule nousemaan, ja myös on julkisuudessa kerrottu, että maakuntaveroa ei olla valmis-
telemassa. En ymmärrä, mikä tässä on nyt sitten epäselvää. Mutta emme edelleenkään saa-
neet vastausta siihen, että jos sosialidemokraatit yksin saisivat päättää tämän asian, niin
mikä olisi se hallinnon malli. Varapuheenjohtaja Marin on kertonut, että jos maakuntahal-
linto tulee, niin hän ei sitä vastusta, mutta onko se sosialidemokraattien yleinen kanta, että
tuki tälle mallille tulee, jos se nyt on etenemässä näiden askelmerkkien mukaan, mikä pe-
russuomalaisten, keskustan ja kokoomuksen johdolla on tähän maamme tulevaisuuden
kannalta yhden keskeisimmän uudistuksen perusrangaksi luotu?

Puhemies Maria Lohela: Sitten palataan puhujalistaan.

15.43 Eeva-Maria Maijala kesk:  Arvoisa puhemies! Ja palataan takaisin vaalilakiin
myöskin. — Tänään naistenpäivänä meillä oli eduskunnan naisverkoston kokous. Sain sii-
nä luottamustehtävän alkaa toimimaan varapuheenjohtajana naisverkostossa täällä edus-
kunnassa ja siihen liittyen muutama sanan nyt meinasin sanoa.

Elikkä tämä vaalilaki: Tämähän on erittäin demokraattinen ja tasa-arvoinen kumpaakin
sukupuolta kohtaan, mutta siitä huolimatta meidän luottamustehtävissä ei todellakaan aina
ole tasa-arvo kohdallaan, ja tämä on asia, mitä ei pysty kirjoittamaan lakiin sen enempää
kuin se tällä hetkellä on, mutta minä toivon, että siinä vaiheessa, kun mietintöä kirjoitetaan
tästä asiasta, mietinnössä huomioitaisiin jollakin tavalla se, miten sukupuolten tasa-arvo
entistä paremmin todellisuudessa toteutuisi, ettei olisi pelkkiä kiintiönaisia tai kiintiömie-
hiä tietyissä valiokuntapaikoissa.

Ja sitten vielä se, miten tätä naisten roolia saisi eteenpäin vietyä, niin kyllähän se on kiin-
ni meistä naisista itsestä ennen kaikkea, että me itse arvostamme omaa rooliamme, uskal-
lamme ottaa vastuullisia tehtäviä näissä kuvioissa ja mentäisiin sillä tavalla eteenpäin.
Elikkä todellakin toivon, että me naiset voisimme reilusti ja aktiivisesti ottaa vastaan vas-
tuullisia tehtäviä niin työelämässä kuin luottamuspaikoissa. Naiset ja miehet katselevat
monesti asioita hieman eri tavalla, se on rikkaus. Molempia tarvitaan päätöksenteossa.

15.44 Vesa-Matti Saarakkala ps:  Arvoisa rouva puhemies! Mielestäni tämä vaalilain
uudistus on tärkeä ja selkiyttävä asia, koska nimenomaan kunnallisvaaleissa 2012 oli pai-
kallisia epäselvyyksiä ja hämmentäviä tilanteita siinä, kuka on toiminut missäkin, ja on
jopa kielletty ehdokkaita tai heidän sukulaisiaan toimimasta esimerkiksi vaalilautakunnis-
sa, ja nyt selkeästi kerrotaan, että se on ihan ok, että ehdokas tai hänen lähisukulaisensa toi-
mii jatkossakin vaalilautakunnissa, mutta sitten on luonnollista, että nämä avustavat tehtä-
vät kielletään.

Tässä on mielestäni samanlaista johdonmukaisuutta kuin hallituksella sote-uudistukses-
sakin, jossa hallitus etenee sote edellä, koska nimenomaan se, että meillä on 15 sote-aluet-
ta ja 18 itsehallintoaluetta, kertoo sen, että tässä uudistuksessa edetään sote edellä, koska
tunnustetaan se, että 18 aluetta saattaa olla liikaa. Voi olla, että hartiat eivät riitä kaikilla
noilla alueilla, ja sen takia on sitten luku 15. Se sitten jää nähtäväksi, onko sellaista perus-
tuslaillista ongelmaa yhdistää nämä lukemat, että tämä voidaan toteuttaa, vai pitääkö valita
joku yksi tietty luku, ja onko se luku sitten pienempi, (Riitta Myller: Viisi!) mutta se tulee
esille tässä valmistelussa.

Se on käynyt ilmi, että sosialidemokraateilla ei ole omaa vaihtoehtoa, ja silloin sellaista
tahoa, jolla ei ole omaa näkemystä, on vaikea ottaa mukaan mihinkään parlamentaariseen
28



Pöytäkirjan asiakohta PTK 20/2016 vp
työryhmään. Mutta se on hyvä tietää, että kun linjataan tästä maakuntaverotuksesta, niin
kun tämä asia on vielä vaiheessa, on hyvä kuulla, että tältä osin esimerkiksi SDP:ltä on il-
meisesti tukea tiedossa, koska omasta mielestäni kyllä verotus ainakin jollakin aikavälillä
kuuluu tähän uudistukseen, jossa vallan ja vastuun pitää kohdata toisensa.

15.46 Mikko Savola kesk: Arvoisa rouva puhemies! Kieltämättä kovin paljon uutta tämä
keskustelu ei enää näitten vaihtoehtojen ynnä muiden osalta ole tuonut, koska niitä vaihto-
ehtoja ei yksinkertaisesti nyt näytä tulevan eikä mielipiteitä olevan.

Mutta tähän itse vaalilakiin ja tähän uudistukseen liittyen kannatan myös sitä, että nämä
uudistukset tehdään — hyvä, selkiyttävä asia. Kannan kuitenkin huolta kaiken kaikkiaan
meidän vaaleistamme. Edustaja Harakka taisi nostaa sen jo esiin, että meillä äänestyspro-
sentti useissa vaaleissa on hyvin pieni. Meillä käydään vaaleja. On eurovaalit, kunnallis-
vaalit, eduskuntavaalit, presidentinvaalit ja nyt uutena vielä maakuntavaalit tulossa mu-
kaan. Erityisesti eurovaalien osalla äänestysprosentti on hyvin pieni, ja tietysti riski on sii-
nä, että äänestysprosentit saattavat jäädä pieniksi. Sen vuoksi näitä vaaleja mahdollisim-
man paljon olisi syytä käydä yhtä aikaa ja myös tehdä se äänestäminen mahdollisimman
helpoksi.

Tietysti houkuttelevista ehdokkaistahan kaikki lähtee liikkeelle, kuten edustaja Maijala
kantoi huolta siitä, kuinka tämä sukupuolten tasa-arvo toteutuu. Mutta rohkeasti ehdolle
lähtemällä voi sitten myös tätä tasa-arvoa pystyä parantamaan.

Mutta kaiken kaikkiaan mitä äänestysprosentin eteen me voimme tehdä? Onko sähköi-
nen äänestys se meidän tulevaisuuden mittarimme vai se, että me vaaleja tuomme lähem-
mäksi kansalaisia? Sen eteen, että ennakkoäänestykset entistä paremmin ovat muualla kuin
siellä kunnantaloilla, minne pitää erikseen mennä, ne ovat lähellä siellä kauppareissujen
varrella ynnä muuta, kirjastoautojen ynnä muitten yhteydessä, pitää varmasti tehdä hyvin
paljon töitä vielä, että me saamme äänestysprosentin nousemaan. Jaan tämän huolen edus-
taja Harakan kanssa.

15.48 Timo Harakka sd: Arvoisa rouva puhemies! Totta on, että nyt tähän keskeiseen ky-
symykseen verotuksesta ei saatu vastausta tai itse asiassa saatiin kaksi vastakkaista vas-
tausta, niin kuin näistä pöytäkirjoista voidaan hyvin lukea, että eräiden mielestä maakun-
tavero on suljettu pois ja eräiden mielestä maakuntavero on edelleen voimassa. Tämä on
vuosisadan verouudistus, 10 miljardia euroa siirtyy nykyjärjestelmästä toiseen järjestel-
mään. Minkä muotoinen tämä verotus tulee olemaan ja kuka sen perii, on äärimmäisen tär-
keä kysymys. Jos hallituksella ei ole tästä yksimielisyyttä, niin tämä on äärimmäisen vali-
tettavaa.

Mutta palatakseni tähän varsinaiseen teemaamme eli näihin vaaleihin, kuten edustaja
Savola sanoi, olisi äärimmäisen tärkeätä nostaa äänestysaktiivisuutta. Kun tästä keskustel-
tiin eräiden kunnallisvaalien yhteydessä, joissa Vantaalla äänestysprosentti jäi alle 50:n,
niin täytyy arvostaa edustaja Zyskowiczin rehellisyyttä ja huumorintajua, kun nyt näin
muistista siteerasin hänen vastaustaan tähän yleiseen matalan äänestysprosentin voivotte-
luun. Pahoittelen, jos en osaa aivan sanatarkasti siteerata vanhaa asiaa. Mutta hän sanoi
tyyliin: kyllä ne paikat tulevat vähemmilläkin äänillä täyteen. Näinhän asia tietenkin on.
Mutta katsoin nyt tässä vaalilainsäädäntöä siltä osin ja pahoittelen, jos annoin väärän to-
distuksen. Tarkoitukseni oli kuitenkin hyvä ja kehuva.
29



Pöytäkirjan asiakohta PTK 20/2016 vp
EU:n neuvosto voi tehdä päätöksen, kuten se on tehnyt edellisissäkin eurovaaleissa, siir-
tää ajankohtaa pois sieltä kesäkuun alusta, ja se marginaali on kaksi kuukautta siitä kesä-
kuun alusta. Se voisi toisin sanoen yhdistyä ihan Suomen vaalilainsäädännössä olevaan
huhtikuun kolmanteen sunnuntaihin. Näin ollen, kun on kyse siitä, että EU:n neuvosto voi
perustellusta syystä tämän aikaistuksen tehdä, niin Suomellahan olisi täysi mahdollisuus,
jos haluja on, ajaa tätä aikaistusta. Toinen vaihtoehto on tietysti yhteisellä sopimuksella
muuttaa tätä Suomen vaalilainsäädäntöä. Harmi, että ministeri tästä poistui. Olisi ollut kiva
kuulla hänen periaatteellinen kantansa ajatukseen.

Keskustelu päättyi.

Asia lähetettiin perustuslakivaliokuntaan.
30


