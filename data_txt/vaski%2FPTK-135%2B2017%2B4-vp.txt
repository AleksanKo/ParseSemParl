















































DEMF5AD.tmp.xml


Pöytäkirjan asiakohta PTK 135/2017 vp
Pöytäkirjan asiakohta 

PTK 135/2017 vp

Täysistunto

Maanantai 11.12.2017 klo 14.00—23.18

4. Hallituksen esitys eduskunnalle laeiksi työttömyysturvalain ja eräiden muiden lakien 
muuttamisesta

Hallituksen esitys HE 124/2017 vp
Valiokunnan mietintö StVM 22/2017 vp

Ensimmäinen käsittely

Puhemies Maria Lohela: Ensimmäiseen käsittelyyn esitellään päiväjärjestyksen 4. asia.
Käsittelyn pohjana on sosiaali- ja terveysvaliokunnan mietintö StVM 22/2017 vp. Nyt pää-
tetään lakiehdotusten sisällöstä. Asia pantiin pöydälle tähän täysistuntoon 8.12.2017 pide-
tyssä täysistunnossa.

Keskustelu

14.02 Eero Heinäluoma sd: Arvoisa puhemies! Tämä lakiehdotushan on kymmenien- ja
satojentuhansien työttömien kannalta erittäin merkittävä ja merkitsee myös aikamoista
suunnanmuutosta meidän sosiaalipolitiikan ajattelussa. Puhuimme tästä jo perjantain is-
tunnossa, perjantai-iltapäivällä ja myös perjantai-iltana, ja silloin täällä oli laaja toive, että
olisi hyvä, että myös asiasta vastuulliset ministerit olisivat paikalla, kun näin tärkeätä eh-
dotusta kansalaisten toimeentulon kannalta käsitellään. Olenkin iloinen siitä, että... [Häli-
nää — Puhemies koputtaa]

Puhemies Maria Lohela: Edustaja Heinäluoma, odotatteko hetken. — Pyydän nyt siirtä-
mään näitä muita keskusteluja ripeästi tämän salin ulkopuolelle.

Arvoisa puhemies! Siis puhuimme tästä jo viime perjantain istunnossa, ja kun ministe-
reitä ei silloin ollut paikalla, edustaja Mika Kari esitti, että asia pantaisiin pöydälle tähän is-
tuntoon, jotta tämä voidaan käsitellä asianmukaisesti ja kuulla myös hallituksen mielipi-
teet asiasta valiokuntakäsittelyn jälkeen. Olen iloinen siitä, että ministerit Mattila ja Lind-
ström ovat nyt paikalla.

Todellakin, tämä ehdotus on aikamoinen muutos niihin ehdotuksiin nähden, joita aikai-
semmin eduskunta on saanut, ja myös niihin lakeihin nähden, joita sosiaaliturvapuolella
olemme hyväksyneet. Tässähän lähdetään siitä, että työttömältä voidaan leikata työttö-
myyspäivärahaa, jos hän ei ole saanut työtä. Kuulitte aivan oikein: siis todellakin työttö-
myysturvaa voidaan tämän lain tultua hyväksytyksi leikata, jos henkilö ei ole saanut työtä
eikä ole päässyt myöskään koulutukseen. Ensimmäistä kertaa hyväksymme sellaista lain-
säädäntöä, jossa rangaistaan henkilöä täysin ilman henkilön mitään omaan toimintaan liit-
tyvää syytä, muuta kuin että hän on joutunut työttömäksi.
 Tarkistettu
4.3



Pöytäkirjan asiakohta PTK 135/2017 vp
Ikävä kyllä valiokunta ei ole siis ottanut huomioon sitä, että henkilö on voinut hakea
kymmeniä tai satoja työpaikkoja, mutta ei ole tullut valituksi, ja henkilö on voinut olla val-
mis myös kaikkeen siihen koulutukseen, jota yhteiskunta tarjoaa, mutta sitä ei ole hänelle
tarjottu, ja tästä huolimatta tehdään tämä työttömyyspäivärahan leikkaus.

On vaikea ymmärtää tällaista toimintaa minkään kohtuusnäkökohdan pohjalta, ja on sel-
vää, että jos tämä tulisi hyväksyttyä ja kun tämä pannaan voimaan, niin tulee kohtuuttomia
elämäntilanteita tuhansille työttömille. Ja kuten valiokunnan selvitys osoittaa, tämä ilman
muuta johtaa myös sitten osaltaan siihen, että paitsi että tulee leikkauksia, toimeentulotu-
kijonot tulevat tämän niin sanotun uudistuksen myötä pitenemään.

Erityisen kummallista on, että asian käsittelyssä ei ole otettu huomioon niitä näkökoh-
tia, joita perustuslakivaliokunta on mielestäni hyvin painokkaasti lausunut. Siteeraan seu-
raavaksi perustuslakivaliokunnan lausuntoa: "Koska työttömillä ei edellä todetuista ja eri-
laisista yksilöllisistä syistä ole yrityksistään huolimatta välttämättä mahdollista täyttää lain
tarkoittamaa aktiivisuusvaatimusta, ehdotusta ei voida pitää perustuslain kannalta ongel-
mattomana. Perustuslakivaliokunta on vakiintuneesti korostanut, että etuuden epäämisen
pitää olla asiallisesti perustellussa suhteessa siihen, minkälaisia työllistymisen edistämistä
tarkoittavia toimintoja on ollut tarjolla ja mitä työttömänä olevan henkilön syyksi voidaan
lukea. Nyt arvioitavassa hallituksen esityksessä on sitä vastoin sen perusteluidenkin mu-
kaan kyse ’kaavamaisesta laskusäännöksestä’ vailla yksilöllistä harkintaa."

Ja edelleen: "Perustuslakivaliokunnan mielestä esityksen ongelmallisuutta on mahdol-
lista vähentää kahdella tavalla. Ensimmäinen on sen turvaaminen, että jokaiselle taataan
tosiasiallinen mahdollisuus osallistua työttömyysturvalain 6 luvun 3 a §:n 3 momentin ja 7
luvun 5 a §:n 3 momentin 3 kohdissa tarkoitettuun työllistymistä edistävään palveluun tai
säännösten 4 kohdissa tarkoitettuun toimintaan. Tämä tarkoittaisi kyseessä olevien palve-
lujen ja toimintojen tarjonnan lisäämistä. Valiokunnan mielestä tämäkään ei ole välttämät-
tä riittävää, koska palvelun kattavaa saatavuutta ei voida säädösperusteisesti taata. Tämän
vuoksi lakiehdotuksessa tulee valiokunnan mielestä varmistaa se, että henkilö, joka tekee
kaiken häneltä kohtuudella vaadittavan, ei joudu etuuden alentamisen kohteeksi. Tämä
merkitsee, että lakiehdotuksen 6 luvun 3 a ja 7 luvun 5 a §:ää täydennetään esimerkiksi
säännöksellä siitä, ettei etuutta alenneta, jos työnhakija ei ole onnistunut työllistymään
taikka pääsemään työllistymistä edistävään palveluun hänestä itsestään riippumattomista
syistä. Toinen tapa vähentää esityksen ongelmallisuutta on se, että työnhakijalla olisi mah-
dollisuus osoittaa aktiivisuuttaan myös sellaisella muulla tavalla, joka osoittaa hänen pyr-
kineen aktiivisesti työllistymään tai hakeutumaan työllistymistä edistävään palveluun tar-
kastelujakson aikana. Tällainen sääntely myös poistaisi hallituksen esityksessäkin viitatut
alueelliseen yhdenvertaisuuteen liittyvät ongelmat." — Näin siis perustuslakivaliokunta.

Ikävä kyllä sosiaali- ja terveysvaliokunta ei enemmistön hyväksymässä mietinnössä ole
tarttunut näihin hyvin selviin perustuslakivaliokunnan ehdotuksiin ja näin tämä ehdotus on
tässä erittäin raa’assa muodossaan, jonka hallitus on esittänyt, täällä nyt meidän edessäm-
me. Pidän sitä todella yllättävänä.

Tätä ei mitenkään voida perustella millään pohjoismaisella mallilla. Pohjoismainen mal-
li kylläkin suosii aktiivisuutta, mutta antaa siihen myös mahdollisuuden eli antaa tukityöl-
listymisen mahdollisuudet ja antaa koulutusmahdollisuudet, mutta ei lähde leikkaamaan
työttömän toimeentuloa olosuhteissa, että ei ole tarjottu eikä ole tarjolla koulutusmahdol-
lisuuksia tai työpaikkaa ei ole löytynyt. On myös selvää, että alueellisesti tämä on erityisen
2



Pöytäkirjan asiakohta PTK 135/2017 vp
ongelmallinen niillä alueilla, missä avointen työpaikkojen määrä on vähäinen, kuten Itä- ja
Pohjois-Suomen monilla alueilla.

Jäänkin vain kysymään, miten tämmöinen ehdotus voi tänne ylipäänsä tulla ja mitä mi-
nisterit ovat ajatelleet, kun he ovat tällaisen ehdotuksen tänne tuoneet. Miten voidaan aja-
tella, että henkilöltä, joka on tehnyt kaikkensa — hakenut työpaikkaa, ollut valmis koulu-
tukseen mutta joka ei ole saanut työpaikkaa ja jolle ei ole annettu myöskään koulutusmah-
dollisuutta — kylmän viileästi leikataan toimeentuloa? Perjantain keskustelussa sanottiin,
että nämä leikkaukset ovat pieniä summia, että 5 prosenttia on pieni summa. [Pia Viitanen:
Aika iso se on työttömälle!] Mutta monelle työttömälle se 50 euroa on iso raha, kun ennes-
tään on leikattu puolet palkasta ja siihen vielä sitten 5 prosenttia työttömyysturvasta. Se voi
olla 50 euroa, voi olla enemmänkin. Se on iso raha ihmiselle, jonka jokainen euro on tar-
peen toimeentulossa. [Pia Viitanen: Hallitus eriarvoistaa!]

Tämän ehdotuksen logiikka on sama kuin että seuraavaksi hallitus esittää, että sairaus-
päivärahaa ei makseta niille, jotka eivät tervehdy. [Pia Viitanen: Se on ihan sama! — Li
Andersson: Älä anna niille ideoita!] Sairauspäivärahaa ei makseta, jos et tervehdy. Vaikka
olet yrittänyt ja ottanut lääkärin kaikki ohjeet vastaan, niin kun et ole tervehtynyt, niin ak-
tivoimme sinua leikkaamalla sairauspäivärahaa. [Ben Zyskowicz: Älä viitsi!] Ei mitään
eroa suhteessa siihen, että henkilöltä, joka on tehnyt kaikkensa, leikataan työttömyystur-
vaa.

Tästä voi siis lopuksi päätyä siihen, mikä edustaja Zyskowiczillekin on lakiopinnoista
tuttu asia: se on nimittäin Olaus Petrin tuomarinohjeet 500 vuoden takaa. Hän sanoi silloin,
että mikä ei ole oikeus ja kohtuus, ei voi olla lakikaan. Tämä lakiesitys on kohtuuton eikä
vastaa kansan oikeudentuntoa. Siksi esitänkin, että sitä ei hyväksytä. — Kiitoksia. [Kari
Uotila: Samaa mieltä!]

14.11 Pia Viitanen sd: Arvoisa rouva puhemies! On kyllä helppo kannattaa tätä edustaja
Heinäluoman koko puheenvuoroa ja myös sitä, että tällaista kyykytyslakia ei täällä hyväk-
syttäisi. 

Kävimme, puhemies, varsin pitkän keskustelun perjantai-iltana tässä salissa tästä asias-
ta. Olimme hämmentyneitä siitä, että asiasta vastaavat ministerit eivät olleet paikalla. Hy-
vä, että nyt ovat, ja varmasti kuulemme lisää perusteluja. Sanonpa suoraan, että olisin mie-
lelläni nähnyt myös hallituspuolueiden edustajia täällä argumentoimassa, kuinka tällainen
laki on mahdollista heidän mielestään hyväksyä, mutta eipä näkynyt. Kolme kokoomu-
sedustajaa piipahti salissa illan aikana, mutta puolustajia ei löytynyt. Toivottavasti tämä
tarkoittaa sitä, että teillä on hieman huono omatunto ja se vähän kolkuttaa. Vielä on mah-
dollista perääntyä, kuunnella muun muassa perustuslakivaliokunnan näkemykset siitä, että
tämä laki ei ole ongelmaton.

Se on tavatonta, mitä edustaja Heinäluoma tuossa edellä kuvasi, että me luomme mallin
— aivan uuden suunnan pohjoismaiselle hyvinvointiyhteiskunnalle — jossa jos työtön ak-
tiivisesta etsimisestä huolimatta jää ilman työpaikkaa, työttömyysturvaa leikataan. Minus-
ta se on hävytöntä. Puhemies, kyllä se vain on niin, että kyllä se raha sille työttömälle, joka
ikinen euro, on tärkeä ja se aiheuttaa todella isoja ongelmia, jos nyt työttömyysturvaa jäl-
leen kerran tällä tavalla leikataan ja nakerretaan entisten muutosten lisäksi. Ja kyllä se on
aika osuva oivallus tästä filosofiasta, että seuraavaksi varmaan sitten tehdään niin, että jos
ei sairas tervehdy, niin leikataan sairauspäivärahat. Ihan sama logiikka, ja en voi sitä mi-
tenkään mitenkään ymmärtää enkä voi sitä hyväksyä. [Eduskunnasta: Asiaa!]
3



Pöytäkirjan asiakohta PTK 135/2017 vp
Olen saanut tästä paljon kansalaispalautetta, niin kuin varmasti jokainen meistä. Olen
jutellut niitten ihmisten kanssa, joiden kohtalona on työttömyys, ja samoin asiantuntijoi-
den kanssa, jotka tosiasiassa hoitavat näitä työttömyysturva-asioita, ja tätä pidetään täysin
kohtuuttomana, ja olen kuullut, että valiokuntakäsittelyssäkään ei ollut helppo löytää
asiantuntijoita puoltamaan tätä lakia. Niinpä olisi kohtuullista, että tämä eduskunta, myös
hallituspuolueet tässä salissa, kuuntelisi asiantuntijoita ja tuntisi hieman sydäntä, ettei täl-
laiseen lainsäädäntöön mennä.

Puhemies! Täytyy sanoa, että ehkä tämä kuvaa sitä henkeä, mikä tänä päivänä valitetta-
vasti yhteiskunnassamme on ja mikä valitettavasti hallituspuolueillakin on henkenä. Tämä
on työttömien kyykytyslaki, ideologinen työttömien kyykytyslaki. Näin sanon. Mielestäni
tämä pelkistää sen ajattelutavan. 

Täällä viime torstaina käytiin pitkä välikysymyskeskustelu eriarvoistumisesta. Se koet-
tiin puheissa kautta salin hyvin epäoikeudenmukaisena: yhteiskunta ei saisi eriarvoistua.
Torstaina keskustelimme tästä. Hallituspuolueiden mielestä puheenvuoroissa, voimakkais-
sakin sellaisissa, kaikki oli hyvin. Mitä tapahtui? Perjantaina ensin hallituspuolueiden toi-
mesta leikattiin eläkkeitä ja sitten lähdettiin keskustelemaan tästä työttömien kurjistamis-
ja kyykytyslaista. Näin tapahtui. Ensin sanotaan, että kaikki on hyvin, ja sitten leikataan.
No, lauantaina sitten keskustan eduskuntaryhmän puheenjohtaja käytti puheenvuoroa jul-
kisuudessa, että eriarvoisuutta tulisi torjua ja vielä tarvitsisimme toimia heikompiosaisten
hyväksi.

Mutta, puhemies, minusta se logiikka ei voi mennä niin, että ensin todistetaan, että kaik-
ki on hyvin, sitten tehdään tällaisia kurjistamislakeja, joilla eriarvoistetaan ja kyykytetään
työttömiä, ja sitten todetaan, että niin, jotain ehkä tarvisi tehdä, että yhteiskunta olisi pa-
rempi. [Eduskunnasta: Menee vähän mutkat suoraksi!] — Ei mene mutkat suoraksi. Tämä
on suora totuus, ja tältä tämä nyt näyttää. — Todellakin, jos ette usko minua, arvoisat edus-
tajat hallituspuolueissa, niin katsokaa perustuslakivaliokunnan lausuntoa, kuunnelkaa lu-
kuisia asiantuntijoita ja löytäkää sydän.

14.16 Li Andersson vas: Arvoisa puhemies! Tätä hallitusta on syystä kritisoitu siitä, että
leikkauspäätökset iskevät kaikista koviten jo valmiiksi heikommassa asemassa oleviin ih-
misiin. Hallitus on ollut valmis käyttämään yhteiskunnan varoja kasvattaakseen hyvätu-
loisten ja työssä käyvien ihmisten käytettävissä olevia tuloja, mutta sen sijaan on leikattu
niiltä, joilla jo valmiiksi on kaikista vähiten: pienituloisilta eläkeläisiltä, opiskelijoilta ja
työttömiltä. Tätä esitystä työttömyysturvajärjestelmän uudistamiseksi on kuitenkin luon-
nehdittava pohjanoteeraukseksi jopa tämän hallituksen mittakaavassa. Kuten aikaisemmis-
sa puheenvuoroissa on todettu, niin jatkossa siis työttömien perusturvaa voidaan leikata
sen perusteella, että he ovat työttömiä. 

Aktiivimalli on nimenä syvästi harhaanjohtava. Tällä mallilla ei ole mitään tekemistä
aktiivisuudesta palkitsemisen kanssa, ja tämän mallin ongelma on ensinnäkin juuri se, että
se ei palkitse aktiivisuudesta, ainoastaan töiden saamisesta. Voit siis lähettää kuinka monta
työhakemusta ja käydä kuinka monessa työhaastattelussa tahansa, silti sinulta tullaan leik-
kaamaan työttömyysturvaa, jos et ole onnistunut saamaan työpaikkaa. Voit käyttää kuinka
monta tuntia tahansa esimerkiksi vapaaehtoistoiminnan parissa, silti sinulta tullaan leik-
kaamaan työttömyysturvaa, jos et ole onnistunut saamaan työkokeilupaikkaa mistään. Juu-
ri tästä syystä malli on niin epäreilu ja täysin eri maailmasta kuin ne toimenpiteet, joihin
yleensä viitataan aktiivisella työvoimapolitiikalla tai pohjoismaisella mallilla. 
4



Pöytäkirjan asiakohta PTK 135/2017 vp
Työttömiä tullaan siis jatkossa rankaisemaan perustuen sellaisiin tekijöihin, joihin he ei-
vät itse omalla aktiivisuudellaan voi vaikuttaa. Jos asuu korkean työttömyyden paikkakun-
nalla, ei välttämättä ole työpaikkoja, joihin voi mennä välttääkseen tätä työttömyysturvan
leikkuria, ja jos palkkatukeen ja työvoimapalveluihin osoitetut resurssit ovat riittämättö-
miä tai jos niitä leikataan, kuten tämän hallituksen aikana myös on tehty, ei välttämättä ole
riittävästi kursseja tai palkkatuetun työn paikkoja, joihin mennä tämän työttömyysturvan
leikkurin välttämiseksi.

Malli kohtelee myöskin työttömiä todella eriarvoisesti. Kaikkien työttömien työnhaki-
joiden työllistymismahdollisuudet eivät ole yhtä hyvät. Mitä pidempään työttömyys on jat-
kunut, sitä vaikeampaa on yleensä työllistyä, ja työttömän työnhakijan koulutustausta ja
työkokemus vaikuttavat työllistymismahdollisuuksiin, kuten myöskin mahdolliset sairau-
det. Monilla paikkakunnilla ei yksinkertaisesti ole tarjolla työpaikkoja samalla tavalla kuin
pääkaupunkiseudulla, ja harvalla työttömällä työnhakijalla on mahdollisuus muuttaa tänne
korkeiden asumiskustannusten paikkaan puhtaasti tämän leikkurin välttämiseksi. 

Vasemmistoliitto on esittänyt suojaosan korottamista 500 euroon lyhytaikaisten töiden
vastaanottamisen helpottamiseksi. Toinen keino aidosti edistää työttömien aktiivisuutta
olisi uudistaa työttömyysturvan sanktiojärjestelmää. Tällä hetkellä karensseja saa auto-
maattisesti jopa useiksi kuukausiksi, jos ei ole osoittanut edellytetyllä tavalla aktiivisuutta
työnhaussa. Tällaisen mekaanisen sanktiojärjestelmän, joka pitää ihmisiä toimeentulotuki-
loukussa, sijaan järjestelmä pitäisi uudistaa niin, että oikeus työttömyysturvaetuuteen pa-
lautuu heti, kun työtön taas täyttää työttömyysturvan saamisen ehdot. Se olisi aidosti aktii-
visuudesta palkitseva järjestelmä, joka myös purkaa kannustinloukkuja. Työttömien oma-
ehtoista opiskelua tulisi helpottaa ja palkkatukeen ohjata enemmän resursseja, jotta tarjolla
myös on palveluita ihmisten tarpeita vastaavasti.

Arvoisa puhemies! Työttömyys on todella kova paikka, kun se tulee kohdalle. Se vai-
kuttaa helposti ihmisen itsetuntoon, ja pitkittynyt työttömyys saa monet tuntemaan olonsa
epäonnistuneeksi ja turhautuneeksi. Viimeinen asia, mitä suomalaiset työttömät tarvitse-
vat, on tämän aktiivimallin kaltaiset leikkurit, joiden taustalla tosiaan vaikuttaa olevan hal-
lituksen näkemys siitä, että työtä kyllä löytyy jokaiselle työttömälle työnhakijalle, jos työt-
tömät vain viitsisivät ottaa sitä vastaan. Harvoin törmää lakiesityksiin, jotka osoittavat hal-
lituksen olevan näin vieraantunut siitä todellisuudesta, jossa sadattuhannet suomalaiset
elävät.

14.21 Ben Zyskowicz kok (vastauspuheenvuoro): Arvoisa rouva puhemies! Tässä tätä
hallituksen esitystä on ankarasti arvosteltu ja kehitetty mitä mielikuvituksellisimpia rinnas-
tuksia tämän tyrmäämiseksi. Työttömiä pyritään monin eri tavoin aktivoimaan, ja se on tie-
tysti ihan oikein. Yksi keskeinen tapa on tietysti alentaa pienipalkkaisen työn verotusta.
Sen lisäksi meillä on säädetty 300 euron suojaosuus kuukaudessa, eli sen suuruinen tulo ei
vielä pienennä työttömyysturvaa. Tämä 300 euron suojaosuus on johtanut siihen, että tu-
hannet ja kymmenettuhannet täysin työttöminä olleet henkilöt ovat löytäneet tällaista keik-
katyötä sen 300 euron edestä, ja se on hyvä asia. Tässä on sama pyrkimys, että tuhannet ja
kymmenettuhannet työttömät aktivoituisivat ja onnistuisivat löytämään joko aktiivitoimia
tai käytännössä 18 tuntia työtä, jotta välttyisivät tältä alennukselta. Kun katsomme tätä pa-
rin vuoden päästä, olen vakuuttunut, että tässä on aika hyvin onnistuttu.
5



Pöytäkirjan asiakohta PTK 135/2017 vp
14.22 Li Andersson vas (vastauspuheenvuoro): Arvoisa puhemies! Tämä suojaosa, jo-
hon edustaja Zyskowicz viittaa, on tosiaankin sellainen toimenpide, joka palkitsee aktiivi-
suudesta mutta ei kuitenkaan rankaise heitä, jotka eivät siinä onnistu. Eli tämän suojaosan
logiikka on aivan erilainen kuin tämä malli, jota hallitus nyt esittää, joka automaattisesti
myöskin rankaisee ihmisiä, jotka kyllä toimivat aktiivisesti, jotka hakevat työpaikkaa, mut-
ta jotka ehkä sattuvat asumaan paikkakunnalla, jolla niitä vapaita keikkatyöpaikkoja ei ole.
Eli mikäli hallitus ja edustaja Zyskowicz ovat sitä mieltä, että tämä suojaosa on hyvä toi-
mintamalli ja että tällä tavalla halutaan kannustaa ja aktivoida työttömiä työnhakijoita, niin
kannustan tosiaankin hallitusta sitten korottamaan tätä suojaosaa, siis jo valmiiksi toimi-
vaksi todettua käytäntöä, sen sijaan, että tuotte tällaisia malleja, joita laajasti kritisoidaan
siitä syystä, että ne eivät palkitse aktiivisuudesta ja kohtelevat työttömiä työnhakijoita eri-
arvoisesti. [Ben Zyskowicz: Tämä juuri palkitsee aktiivisuudesta!]

14.23 Eero Heinäluoma sd (vastauspuheenvuoro): Arvoisa puhemies! Olin aivan varma,
että kun edustaja Zyskowicz pyytää puheenvuoroa, hän siteeraa tätä perustuslakivaliokun-
nan kantaa — onhan hän nyt uudelleen palannut perustuslakivaliokuntaan — ja kannattaa
näitä perustuslakivaliokunnan tekemiä perusoikeuksien ja inhimillisen kohtelun kannalta
järkeviä esityksiä, että valtio ottaisi itselleen edes jonkun velvoitteen taata näitä aktiivitoi-
mia työntekijöille, eikä niin, että jos valtio ei takaa näitä toimia ja järjestä näitä toimia, ei
anna apua koulutukseen tai työllistymiseen, niin sitten leikataan.

Tämä on julma järjestelmä, jota te, Zyskowicz, nyt olette ajamassa. Ymmärrän vielä sen,
että kokoomus tätä kannattaa, joskin siinäkin kohtaa tulee vaikeuksia, mutta sitä en ym-
märrä, että siniset ministerit [Sosiaalidemokraattien ryhmästä: Aivan!] ovat täällä tätä
asiaa esittelemässä ja keskusta pysyy täysin hiljaa molemmilla kotimaisilla kielillä.

14.24 Juhana Vartiainen kok (vastauspuheenvuoro): Arvoisa puhemies! Olen varma,
että täällä myös ministeri Lindström ja muut hallituspuolueet tulevat tätä oikein asiallisesti
perustelemaan. Tämä on niin hyvä esitys. Muistutetaan nyt tässä keskustelussa siitä, että
tämähän ei kokonaisuudessaan heikennä työttömyysturvan taloudellista arvoa, vaan tä-
män aktiivisuusvelvoitteen ohella vähennetään työttömyysjakson alkuvaiheen omavastuu-
päiviä.

Edustaja Heinäluoma sanoi, että tässä on tapahtunut merkittävä ajattelun muutos, ja sii-
tä me voimme tässä hallituksessa olla ylpeitä. Pikkuhiljaa Suomessakin saadaan aikaan
ajattelun muutos aktivoivaan suuntaan, kun meillä on ollut viime vuosina ja vanhastaan
vuosikymmenten ajan liian tavallista, että pidetään vain huoli tulonsiirroista mutta sen jäl-
keen ei ole mitään kontakteja työttömään. Nyt me tuomme näitä haastatteluja ja tällaisia
aktivointimalleja. Onhan tässä olennaisinta se, että tämä tulee laskemaan työttömyysastet-
ta. [Välihuutoja ja vastauspuheenvuoropyyntöjä vasemmalta] Ja nyt tässä mitataan se, [Pu-
hemies koputtaa] onko tämä työttömyyden alentaminen oikeasti sellainen prioriteetti [Pu-
hemies: Aika on täynnä!] kuin mitä monet muuten näyttävät väittävän.

14.26 Heli Järvinen vihr (vastauspuheenvuoro): Arvoisa puhemies! Todella toivon, että
tänään lehdistö olisi aktiivinen ja hereillä, [Ben Zyskowicz: Olisiko aktiivimalli paikal-
laan?] kun hallitus pitää ääneen tätä esitystä hyvänä. Tämä on ehkä yksi kammottavimmis-
ta lakiesityksistä, joita meillä on käsittelyssä.
6



Pöytäkirjan asiakohta PTK 135/2017 vp
Ja mitä tulee tämän lakiesityksen palkitsevuuteen ja kannustavuuteen, edustaja Zysko-
wicz, ihan sama asia, jos työtä tekevälle sanotaan: Nyt alat tästä eteenpäin tehdä viisi tuntia
ylitöitä, niin saat pitää palkkasi ennallaan, jos et tee, palkkasi tiputetaan 4,65 prosenttia.
Todellista palkitsevuutta olisi se, jos ne aktiiviset työttömät, jotka onnistuvat saamaan it-
selleen töitä, saisivat vaikka 4,65 prosenttia lisää työttömyysturvaa tai jotakin muuta pork-
kanaa. Siihen se 300 euron suojaosakin perustuu. [Markus Lohi: Ne saavat palkkaa, jotka
tekevät töitä!]

14.27 Antti Rinne sd (vastauspuheenvuoro): Arvoisa puhemies! Hallituspuolueitten ajat-
telussa ja demareilla on iso ero tässä näkökulmassa. Meidän näkökulmamme on se, että an-
netaan mahdollisuus tienata työttömänäkin 300 euroa, ja se suojaosa laitettiin sinne sen ta-
kia viime vaalikaudella. Te olette valmiit leikkaamaan työttömien turvasta, jos työtön ei
satu aktiivisuudesta huolimatta saamaan työpaikkaa tai koulutusta. Tämä on iso ero, josta
edustaja Vartiainen tuntuu olevan ylpeä. Minä häpeäisin tätä mallia. Minusta tämä on to-
della heikko, surkea malli, joka vaarantaa työttömien toimeentuloa, niitten ihmisten, jotka
ovat heikoimmassa asemassa tässä yhteiskunnassa tälläkin hetkellä. Suomi käyttää tällä
hetkellä paljon vähemmän kuin Ruotsi ja Tanska palkkatuen luontoiseen aktiiviseen työl-
listämispolitiikkaan, työvoimapolitiikkaan. Sinne pitäisi nyt satsata tässä tilanteessa, antaa
mahdollisuus ihmisille saada työpaikka, ja se on parasta tässä tilanteessa.

Ministeri Lindström, edustaja Vartiainen kokoomuksesta sanoi, että hän on erittäin yl-
peä tästä mallista. Mitä ajattelette teidän kavereidenne siellä Kuusankoskella työttöminä
miettivän tästä tilanteesta, ministeri Lindström?

14.28 Kaj Turunen sin (vastauspuheenvuoro): Arvoisa puhemies! Tässä on kuitenkin
kysymyksessä hallituksen esitys, ei yksittäisten ministereitten esitys. [Vasemmalta: Aha!]
Mutta kun tätä keskustelua kuuntelee, niin kyllä tähän on isketty nyt mukaan opposition
puolelta aika rajusti dramatiikkaa. Minä en näe [Välihuutoja] tätä ollenkaan näin dramaat-
tisena. Tässä puhutaan tämmöisillä adjektiiveilla kuin "julma" ja "kammottava" ja näin-
päin pois. [Jukka Gustafsson: Ja lisää tulee vielä!] Ei tämä näin dramaattinen asia kuiten-
kaan ole. Tämä tulee joka tapauksessa vaikutusarvioitten mukaan parantamaan työllisyyt-
tä, mikä on hyvä asia, mutta se, mikä tässä minun mielestäni on olennainen asia, on ajatte-
lutavan muutos. Kannustetaan aktiivisuuden lisäksi myöskin ajattelutapamuutokseen sen
suhteen, vaaditaan myöskin työttömältä ajattelun muutosta siinä, että täytyy olla aktiivi-
nen ja hakea töitä [Puhemies koputtaa] joka tapauksessa ja että ei ole automaatteja työttö-
myysturvaan. [Välihuutoja — Vastauspuheenvuoropyyntöjä]

Puhemies Maria Lohela:  Hyvät edustajat, kaikki vastauspuheenvuoroa pyytäneet kyllä
tulevat semmoisen vuorollaan saamaan.

14.29 Paavo Arhinmäki vas (vastauspuheenvuoro): Arvoisa rouva puhemies! Oli niin
kova meteli, etten kuullut edes omaa ääntäni. Mutta on syytäkin olla ja pitää meteliä tästä
asiasta. 

Kun puhutaan siitä, että halutaan kannustaa työttömiä töihin, aktivoida heitä töihin, niin
jos jokaista kymmentä työtöntä kohti on yksi vapaa työpaikka, niin millä te aktivoitte, kan-
nustatte nämä kymmenen työtöntä siihen yhteen työpaikkaan? Ministeri Lindström, te
olette kokeneet sen kurjuuden ja kauheuden, kun on työttömänä. Te olette sanonut, että te
7



Pöytäkirjan asiakohta PTK 135/2017 vp
ette halua työttömiä koskaan syyllistää tästä tilanteesta, mutta nyt tämä lakiesitys, tämä
hallituksen esitys käytännössä syyllistää työttömiä työttömyydestä siitä huolimatta, vaik-
ka he olisivat aktiivisia, hakisivat työtä, yrittäisivät löytää sitä, niin kuin aivan valtaosa te-
kee.

Nyt kysymys on siitä, että hallitus voi aina vetää esityksensä pois, ja nyt teillä on mah-
dollisuus osoittaa, että siniset eivät ole takiaispuolue vaan puolue, joka seisoo asioittensa
takana. Teettekö sen, että lähdette vetämään tätä pois eduskunnasta? Silloin te näytätte,
[Puhemies koputtaa] että teillä on joku roolikin hallituksessa ja te ette ole hallituksessa
vain hallituksessa olon vuoksi ja roiku takiaisena takinliepeissä. 

14.30 Leena Meri ps (vastauspuheenvuoro): Arvoisa puhemies! Itse perustuslakivalio-
kunnan jäsenenä olen hieman yllättynyt tosiaan tästä mietintövaliokunnan mietinnöstä,
jossa hyvin kevyesti ohitetaan perustuslakivaliokunnan lausumat. Siellä oli useampi asian-
tuntija, jotka ihan aidosti olivat huolissaan siitä, että yksittäinen työtön ei voi osoittaa sitä,
että hän ei ole saanut koulutuspalvelua tai työtä itsestään riippumattomista syistä. Tämä on
yksittäisen ihmisen oikeusturvan kannalta erittäin merkittävää. 

Nyt joillakin on se ajattelutapamuutos, että jos muutamat nyt jäävät sinne uhriksi, niin ei
mitään, meininki on valtava ja hyvä meno, ja minusta se on erittäin huolestuttavaa, koska
perusoikeudet ovat yksilöllisiä ja meidän tulee huolehtia, että jokaisella on perusturva. 

En myöskään ymmärrä tässä sitä ajatusta, että on palkinto, kun ei saa rangaistusta. Minä
en sitä hyväksy lainkaan. On hyvä, että aktivoidaan ihmisiä, mutta aktivointi tarkoittaa aina
jotain positiivista. 

14.31 Peter Östman kd (vastauspuheenvuoro): Arvoisa puhemies! Työttömyyden ja
köyhyyden poistamisen sekä syrjäytymisen vähentämisen tulee olla jokaisen poliitikon yk-
köstavoite. Tosiasia on kuitenkin se, että jos köyhyys saataisiin poistettua työttömyys- ja
sosiaaliturvan avulla, Suomi olisi sen jo tehnyt. [Antti Kurvinen: Juuri näin!] Tukijärjes-
telmien tehtävä on turvata eläminen, mutta niiden taso ei kuitenkaan riitä nostamaan köy-
hyydestä. Perusturvan minimimäärää ei ole sidottu perustuslakiin, mutta sitä mitataan suh-
teellisella köyhyydellä. Köyhyyteen auttaa vain ja ainoastaan työnteko. [Juhana Vartiai-
nen: Naulan kantaan!] Onko Suomen tukitaso sitten matala vai korkea? Onko järjestelmä
hyvä tai huono? Mitkä ovat tukien kriteerit? Tällaiset kysymykset ratkaistaan Suomessa
katsomalla lahden toiselle puolelle, miten veli ruotsalainen on hyvinvointinsa rakentanut.
Kannattaa ainakin katsoa. 

Suomi tarvitsee enemmän kannustavia malleja. Tämä aktiivimalli on ehkä vain yksi työ-
kalu [Puhemies koputtaa] muiden joukossa. 

14.32 Tarja Filatov sd (vastauspuheenvuoro): Arvoisa puhemies! Tämä itse asiassa ei ole
aktiivimalli. Tämä on passiivimalli. Tähän asti me olemme ajatelleet, että aktiivisuutta on
se, että valtio tarjoaa joko työpaikkaa tai jotakin aktiivista työvoimapoliittista toimenpidet-
tä, ja jos ihminen siitä kieltäytyy, on aivan oikein, että siitä seuraa karenssi. Meidän nykyi-
sessä työttömyysturvalaissa ja työvoimapoliittisissa edellytyksissä lähdetään siitä, että ih-
misen on aktiivisesti haettava työtä, jotta hän voi saada työttömyysturvaa. Se ei ole mikään
uusi asia. Mutta passiivimalliksi tämän tekee se kokonaisuus, miten hallitus toimii. 

Työvoimapoliittisen koulutuksen suhteen voimme viettää hautajaisia. Se on siirretty
niin sanotun valtionosuusjärjestelmän sisään, ja siellä olevat rahoituskriteerit itse asiassa
8



Pöytäkirjan asiakohta PTK 135/2017 vp
sorsivat niitä ihmisiä, jotka haluaisivat työttömyydestä tai jo yhden tutkinnon suoritet-
tuaan koulutukseen sisään. Järjestöjen työllistämistukia on ajettu alas ja moni muukin ak-
tiivinen toimi. Työvoimatoimistoissa on huomattavasti vähemmän ihmisiä kuin vaikkapa
näissä meidän verrokkimaissamme Ruotsissa ja Tanskassa. Tämä tekee tästä passiivisen.

Ja, edustaja Zyskowicz, 300 euron vapaaosa sopii niille, [Puhemies koputtaa] joilla on
mahdollisuus löytää työtä. Entä vaikkapa ne 40 000 pitkäaikaissairasta, joilla ei tätä mah-
dollisuutta ole?

14.34 Martti Talja kesk (vastauspuheenvuoro): Arvoisa rouva puhemies! Täällä on käy-
ty tärkeätä keskustelua työvoimapalveluista. Tällä hetkellä meidän suurimpia ongelmia on
kohtaanto-ongelma työvoiman ja työn kohtaamisen osalta, ja tällä lakiesityksellä hallitus
pyrkii löytämään niitä keinoja, joilla tätä kohtaanto-ongelmaa pystyttäisiin helpottamaan. 

Se tiedetään, että aktivointipalvelua ja lyhyitä työsuhteita on vaikea saada. Niissä on
eroja valtakunnan eri osissa, mutta myös valiokunta toteaa, että näitä ongelmia tulee seu-
rata aktiivisesti ja selvittää, siten että me saisimme työttömyyttä vähentävän, paremmin
palvelevan työvoimapalvelutoiminnan käyntiin Suomessa. — Kiitos. 

14.35 Tuula Haatainen sd (vastauspuheenvuoro): Arvoisa rouva puheenjohtaja! Tästä
asiasta käytiin keskustelu sosiaali- ja terveysvaliokunnassa, jota johdan, ja olen itse samaa
mieltä perustuslakivaliokunnan kanssa siitä, että tätä esitystä olisi pitänyt muuttaa. Valio-
kuntahan äänesti tästä asiasta. Tämä on kylmä leikkausmalli. Tässä vastuu siirretään työt-
tömälle ja työtöntä syyllistetään. 

Perustuslakivaliokunta totesi tuossa kannanotossaan, että tämän vastapainona pitäisi
olla kaikille tarjolla niitä aktiivitoimenpiteitä, koulutusta ja niin edespäin. Kuten edustaja
Filatov totesi, näitä on leikattu ja heikennetty, eli pääsy näihin aktiivitoimenpiteisiin on en-
tistä heikompi. Siitä syystä tämä on tosi huono esitys. 

Mutta minusta tästä tilanteesta tekee erityisen ongelmallisen ja vaarallisen se, että edus-
kunnan perustuslakivaliokunnan kantaa ei tässä huomioitu, eli lakipykäliä ei suostuttu
muuttamaan kannan mukaisesti. Tämä tie on vaarallinen tie. Perustuslakivaliokunta arvioi
aina [Puhemies koputtaa] suhteessa perustuslakiin ja myös sosiaalisiin oikeuksiin, ja tässä
olisi pitänyt noudattaa sitä. 

14.36 Markus Mustajärvi vas (vastauspuheenvuoro): Arvoisa puhemies! Olen aikoi-
naan toiminut Suomen pahimmassa työttömyyskunnassa, pahimman laman aikana työvoi-
matoimiston johtajana. Sanon, että Siperia opetti, ja uskallan sitä taustaa vasten luvata
kummallekin paikalla olevalle ministerille, että saatte papukaijamerkin ja julkista kiitosta,
jos pystytte uskottavasti osoittamaan ja kertomaan meille, miten tämä aktivoi työttömiä. 

Tämä ei huomioi työttömien ikää, ei koulutusta, ei asuinpaikkaa, ei sitä, omistaako au-
ton, eikä esimerkiksi sitä, onko vajaakuntoinen. Eikä se huomioi työmarkkinatilannetta, ei
elinkeinorakennetta, ei pitkiä etäisyyksiä, ei sitä, onko työhallinnon palveluita ylipäätään
saatavilla, eikä edes sitä, onko julkista liikennettä. Näiden kaikkien ongelmien vuoksi
myöskin aktiivista työtöntä voidaan rangaista. 

Nythän pitää muistaa: mitä saavutettaisiin lisäsanktioilla, kun työttömältä voidaan työt-
tömyysturvaetuus evätä määräämättömäksi ajaksi, jos hän ei ole työmarkkinoitten käytet-
tävissä?
9



Pöytäkirjan asiakohta PTK 135/2017 vp
14.37 Outi Alanko-Kahiluoto vihr (vastauspuheenvuoro): Arvoisa rouva puhemies! Ti-
lanteesta tekee tosiaan erikoisen se, että perustuslakivaliokunta kertoi selkeästi, millä ta-
voin tätä lakia pitäisi muuttaa, jotta se olisi inhimillinen, kohtuullinen työttömän näkökul-
masta, mutta tähän hallituspuolueiden edustajat sosiaali- ja terveysvaliokunnassa eivät
suostuneet. Me äänestimme, ja oppositio jäi tietysti vähemmistöön tässä.

Mutta nähtäväksi jää, mitä tapahtuu sitten, kun joltakulta työttömältä leikataan työttö-
myysturvaa sellaisessa tilanteessa, kun hän ei omista ponnisteluistaan huolimatta ole löy-
tänyt työtä eikä saanut palveluita. Mitä veikkaatte, arvoisat ministerit, jos tämä työtön täs-
sä tilanteessa tekee valituksen, miten mahtaa käydä? Miten mahdetaan katsoa eri oikeus-
asteissa teidän säätämäänne lakia tällaisessa tilanteessa, kun perustuslakivaliokunta on jo
todennut, että tällaista lakia ei tulisi säätää, joka on epäinhimillinen ja joka ei kohtele yh-
denvertaisella tavalla ihmisiä, jotka asuvat eri puolilla Suomea erilaisissa olosuhteissa?

14.38 Harri Jaskari kok (vastauspuheenvuoro): Arvoisa rouva puhemies! Ehkä tässä oli-
si syytä kuitenkin katsoa vähän tarkemmin, mikä on aidosti se lain sisältö, mikä täyttää ak-
tiivisuusehdon. Normaali työhön meneminen, osa-aikaiseen työhön meneminen, työvoi-
makoulutukseen meneminen, työkokeilu, omaehtoinen opiskelu tai yrittäminen sillä lailla,
että 240 euroa 65 päivän aikana saa tienattua, kaikki täyttää työllisyysehdon. Pitäisikö mei-
dän miettiä sitä, onko tämä täysin mahdoton aktiivisuuden este niille, jotka täyttävät ne eh-
dot?

Toisaalta tässä on myöskin niitä kohtia, keiden ei tarvitse niitä ehtoja täyttää: esimerkik-
si jos saa toista työttömyysetuutta, tai sairauden, vamman takia, jos on omais- tai perhehoi-
taja tai on jo hakenut työttömyyseläkettä. Meidän pitäisi analysoida, ovatko nämä täysin
mahdottomia aktiiviehtoon. Se liittyy myöskin siihen, että kaikilla eri tasoilla, saa sitten
ansiosidonnaista tai peruspäivärahaa, [Puhemies koputtaa] on tämä sama aktiivisuusehto.
Onko tämä ajatus nyt niin mahdoton teidän mielestänne?

14.39 Kristiina Salonen sd (vastauspuheenvuoro): Arvoisa puhemies! Täällä sanottiin,
että tämä tulee ratkaisemaan kohtaanto-ongelman. Mielestäni tässä on ennemminkin kyse
kohtaamisongelmasta. Rangaistuksen sijaan tarvitaan kohtaamisia. Ihmiset, jotka yrittävät
päästä esteistä työllistyäkseen, tarvitsevat sitä, että joku auttaa heitä. Nyt kun samanaikai-
sesti on viety ikään kuin virkamiehet siellä tekemään päätöksiä ja katsomaan, kenelle an-
nettaisiin rangaistuksia, kenen etuus evättäisiin, niin viedään auttavat kasvot ja kädet pois
ja laitetaan ihmiset vastaanottamaan rangaistuksia.

Toinen merkittävä asia on se, että jos, hyvät kansanedustajat, ette ole huolissanne työt-
tömistä ihmisistä, niin olkaa nyt huolissanne alueenne ihmisistä. Alueellinen eriarvoisuus
kasvaa tämän lain myötä. Ihmiset ovat eriarvoisessa asemassa riippuen siitä, missä he asu-
vat, työttömyydestään johtuen.

14.40 Marisanna Jarva kesk (vastauspuheenvuoro): Arvoisa puhemies! Tilannehan on
tällä hetkellä Suomessa se, että meillä on aidosti työvoimapula nyt tällä hetkellä niillä alu-
eilla, joilla on pitkään ollut työttömyyttä, esimerkiksi Kainuussa, Lapissa, Pohjois-Pohjan-
maalla, monella sellaisella alueella, jolla on ehkä työttömyyttä ollut vähän turhankin pit-
kään monenlaisen keskittämispolitiikan myötä. Nyt kun siellä on kasvu käynnissä, vien-
tialan yritykset pärjäävät hyvin ja myös julkisella puolella on paljon avoimia työpaikkoja,
niin suurin ongelma tällä hetkellä on, että työvoimaa ei saada riittävästi. Meillä on aito on-
10



Pöytäkirjan asiakohta PTK 135/2017 vp
gelma siitä, että meidän väestöämme on nimenomaan karannut työpaikkojen perässä var-
sinkin Etelä-Suomen isoimpiin kaupunkeihin.

Me tiedämme myöskin tämän: Meillä on ollut näitä erilaisia työllisyyskokeiluita. Muun
muassa Paltamossa, kotikunnassani, toimin valtuuston puheenjohtajana, niin että on hyvä
kokemus siitä, miten nimenomaan työttömiä pitäisi auttaa työllistymään. Tärkeintä on se
henkilökohtainen kontaktointi, haastattelut ovat olleet erittäin hyvä keino. Tästä on hyvää
kiitosta tullut. Tärkeintä olisi se, että me emme passivoi nimenomaan nuorta väestöä. [Pu-
hemies koputtaa] Jo kolmannessa polvessa meillä on työttömät, jotka ovat oppineet jää-
mään kotiinsa.

14.42 Arja Juvonen ps (vastauspuheenvuoro): Arvoisa rouva puhemies! Ihmisen hei-
koin lenkki on yleensä se, että ei pääse kyykkyyn, mutta tämä hallituksen malli on kyyky-
tysmalli. Tämä vie työttömän pahimmillaan syväkyykkyyn. Mielestämme tämä esitys oli-
si eh0dottomasti pitänyt vetää pois, ja varsinkin sen jälkeen, kun perustuslakivaliokunta
antoi oman lausuntonsa. Onkin aivan uskomatonta, että perustuslakivaliokunnan lausun-
toa ei oteta huomioon. Minun mielestäni tämä on sellainen kynnyskysymys, joka teidän,
hyvä hallitus, tulee pohtia ja miettiä siellä tahoillanne, että mitä tälle asialle oikeastaan voi-
daan tehdä. 

Tämä on aivan käsittämätöntä, että vaikka kuinka yrität, yrität olla aktiivinen, teet kaik-
kesi, niin siitä huolimatta sinun työttömyyspäivärahasi voidaan leikata, jos et ole saanut
työtä. Ehkä tällä esityksellä halutaan loppujen lopuksi sanoa suoraan — täällä eräs edusta-
ja sanoi, että halutaan muuttaa ajattelua — että sinä laiska, joka siellä kotona olet etkä löy-
dä mistään työtä, se on sinun syysi, kun et löydä sitä työtä. Tällä tavalla halutaan aktivoida.
Halutaan muuttaa ajattelua, positiivisesti ajattelemaan. Kas, kun ei sanota, että mene joo-
gaamaan, jotta ajattelusi muuttuu. Tämä malli on aivan käsittämätön. Tämä tulee vetää
pois. Tämä on jälleen kerran yksi sellainen esitys niiden monien muiden esitysten joukos-
sa, jotka olette jo vetäneet pois.

14.43 Mika Kari sd (vastauspuheenvuoro): Arvoisa rouva puhemies! Tämä keskustelu,
joka nyt päivänvalossa käydään, todistaa sen, että viime perjantaina tehty pöydätysesitys
oli perusteltu. Viime perjantaina meillä oli paikalla täällä sosiaalidemokraatteja, vasem-
mistoliittoa, vihreitä ja hallituspuolueista edustaja Zyskowicz, jolleka tässä annan tunnus-
tuksen. Hän uskalsi tulla puolustamaan tätä esitystä. Nyt kun opposition puolelta tarjoam-
me kakkossyöttöä hallitukselle, niin kovin on hiljaista, ei puolustajia löydy. Muutamia är-
häköitä edeltä käsin valmisteltuja puheenvuoroja kyllä, mutta ei tähän peruskysymykseen.
Te rankaisette nyt ensimmäistä kertaa Suomen historiassa työttömyydestä ihmisiä raken-
tamalla lain, joka kohtelee, niin kuin tässä esiin tuli jo useamman kerran, hyvin eriarvoi-
sesti työttömiä ihmisiä riippuen siitä, missä asuinpaikassa he asuvat. Keskustan edustaja
sanoi, että tämä on lahja työttömille. Käytännössä tämä keskittää nekin työttömät ihmiset
sieltä syrjäseuduilta kaupunkeihin, joissa vielä on töitä tai työvoimapalveluita. [Puhemies
koputtaa] Käytännössä, keskusta, te keskitätte nyt enemmän kuin koskaan.

14.44 Ben Zyskowicz kok (vastauspuheenvuoro): Arvoisa rouva puhemies! Ensinnäkin
on hyvä selventää, että tässä ei siis keneltäkään evätä työttömyysturvaa karenssin muodos-
sa tämän esityksen perusteella, vaan kyse on siitä, että seuraavan kolmen kuukauden aika-
na sitä pienennetään noin 4,5 prosenttia. [Välihuutoja]
11



Pöytäkirjan asiakohta PTK 135/2017 vp
Toiseksi on todettava, että esityksen on arvioitu lisäävän työllisyyttä tuhansilla henki-
löillä, ja sosiaali- ja terveysvaliokunnassa on tiukka lausuma siitä, että tätä tulee seurata.
Mielelläni palaan keskusteluun kanssanne parin vuoden päästä, jolloin nähdään, onko niin
käynyt — kuten uskon — että tuhannet ihmiset [Paavo Arhinmäen välihuuto] ovat näitä
keikkatöitä löytäneet ja sitä kautta välttyneet tältä alennukselta.

Kolmanneksi edustaja Arhinmäelle totean, että ei niitä tyhjiä työpaikkoja ollut silloin-
kaan, kun tuli se 300 euron suojaosuus, mutta niin vain on käynyt, että tuhannet, ilmeisesti
kymmenettuhannet ihmiset ovat niitä töitä löytäneet.

Puhemies Maria Lohela: Vielä ennen ministeri Mattilaa edustajat Viitanen, Hassi ja Pe-
konen.

14.45 Pia Viitanen sd (vastauspuheenvuoro): Arvoisa puhemies! Edustaja Zyskowicz,
esimerkiksi Pirkanmaan luvut kertovat, että työttömiä on noin 27 000 ja avoimia työpaik-
koja 4 000. Tämä nyt kertoo sen totuuden. Ja totuus on se, niin kuin äsken itsekin sanoitte,
että työttömyysturvaa leikataan, mikäli työtön aktiivitoimista huolimatta ei löydä työpaik-
kaa. Se on väärin, ja näin ei voi olla.

Puhemies! Nyt kun ministerit kohta pääsevät puhumaan, niin minä nyt sanon, että tässä
me tulemme näkemään, kenen lauluja täällä lauletaan, menemmekö me nyt tämän kokoo-
muslaisen kyykytysideologian mukaan ja muut laulavat taustakuorossa, kun kokoomus-
laisten tahtipuikko heiluttaa tätä ideologista sirkusta, mikä täällä on parhaillaan käynnissä
koko hallituksen politiikassa. Minä todella toivon, arvoisat siniset ministerit, että miettisit-
te, oletteko tosissanne tämän työttömien kyykytyksen takana. Onko keskusta tosissaan, vai
menemmekö me nyt Zyskowiczin ja Vartiaisen ehdoilla eteenpäin?

14.46 Satu Hassi vihr (vastauspuheenvuoro): Arvoisa puhemies! Oikeusvaltion peruspe-
riaatteisiin olen ymmärtänyt kuuluvan sen, että ketään ei rangaista sellaisesta asiasta, jo-
hon hän ei itse voi vaikuttaa. Juuri tähän perustuslakivaliokunta viittaa, kun valiokunta to-
teaa, että on uutta, jos ihmistä ruvetaan sanktioimaan sellaisesta asiasta, johon hänellä ei
ole käytännössä ollut mahdollisuuksia vaikuttaa. Perustuslakivaliokunta on esittänyt, että
joko tarjotaan palvelut kaikille niille, jotka niitä tarvitsevat, tai sitten annetaan työttömille
mahdollisuus osoittaa, että he ovat tehneet kaikkensa mutta eivät silti ole onnistuneet joko
saamaan näitä palveluita taikka saamaan sitä keikkatyötä riittävää määrää. Kun tätä mah-
dollisuutta ei ole, niin tämä on yleisen oikeustajun ja ymmärtääkseni myös oikeusvaltion
perusperiaatteiden vastainen, enkä yhtään ihmettele [Puhemies koputtaa] sitä suurta tyr-
mistystä, jolla ihmiset ovat tähän reagoineet.

14.47 Aino-Kaisa Pekonen vas (vastauspuheenvuoro): Arvoisa puhemies! Onhan tämä
nyt ihan käsittämätön esitys, että tämä malli rankaisee nimenomaan työtöntä työnhakijaa,
joka ei ole onnistunut työllistymään. Mutta eihän työtä saanut työnhakija enää tarvitse työt-
tömyysturvaa! Te rankaisette nimenomaan niitä henkilöitä, jotka eivät onnistu työnhaussa,
ja niin kuin tässä on todettu, tämä asettaa ihmiset erittäin eriarvoiseen asemaan riippuen sii-
tä, mikä on ihmisen ammatti, tausta tai asuinpaikka. Ja kun luin tämän perustuslakivalio-
kunnan lausunnon, niin minä todella luulin, että hallitus joutuu vetämään tämän esityksen-
sä takaisin, mutta ei. Sen sijaan sosiaali- ja terveysvaliokunnassa hallituspuolueiden edus-
tajat runnovat tämän esityksen läpi. Minun mielestäni tämä on kyllä ihan käsittämätöntä.
12



Pöytäkirjan asiakohta PTK 135/2017 vp
Jos katsotaan perustuslain 19 §:ää, niin siinä sanotaan, että jokaisella, joka ei kykene hank-
kimaan ihmisarvoisen elämän edellyttämää turvaa, on oikeus välttämättömään toimeentu-
loon ja huolenpitoon. Työmarkkinatuki on osa työttömien perusturvaa, ja nyt sitä ollaan
leikkaamassa.

Puhemies Maria Lohela: Ministeri Mattila, 5 minuuttia.

14.49 Sosiaali- ja terveysministeri Pirkko Mattila: Arvoisa rouva puhemies! Tämän
aktiivimallin taustalla on vuonna 2016 hallituksen nimeämä valtiosihteeri Martti Hetemä-
en vetämä kolmikantainen työryhmä, jonka tehtävänä oli laatia yksi yhteinen esitys työlli-
syyden lisäämiseksi ja työttömyyden keston lyhentämiseksi, ja todellakin työllisyystavoi-
te on tässä asetettu 10 000:een. Niiltä osin tämä on sitten päätynyt sosiaali- ja terveysmi-
nisteriön valmisteltavaksi.

Kiitoksia valiokunnille, ensinnäkin mietinnöstä sosiaali- ja terveysvaliokunnalle ja lau-
sunnoista perustuslakivaliokunnalle ja työelämä- ja tasa-arvovaliokunnalle.

Sosiaali- ja terveysvaliokunta ehdottaa mietinnössään, että hallituksen esityksessä ehdo-
tettujen aktiivisuuden osoittamisen tapojen lisäksi aktiivisuus voitaisiin osoittaa myös
osallistumalla muuhun työllistämisedellytyksiä parantavaan palveluun tai toimintaan, jos-
sa työ- ja elinkeinotoimisto toimisi järjestäjänä. Pidän tätä nimenomaan lisäyksenä, joka on
tehty myös perustuslakivaliokunnan lausunnon jälkeen. Eli on lisätty toimenpiteitä perus-
tuslakivaliokunnan lausunnon jälkeen ja näillä on laajennettu sitä palveluvalikoimaa, jon-
ka tässä edustaja Jaskari toi jo esille, ja varmasti TE-palveluista ministeri Lindström ker-
too myös.

Mitä pidän tässä myös hyvänä, on valiokunnan lausumaehdotus. Tämä on hyvä: "Edus-
kunta edellyttää, että uudistuksen vaikutuksia tulee tarkasti seurata ja tarvittaessa laajentaa
keinoja, joilla aktiivisuusedellytyksen voi täyttää, [Vasemmalta: Ei se auta, kun rahat vä-
henee!] jos ilmenee, etteivät nyt ehdotettavat keinot ole riittäviä estämään aktiivisesti työn-
hakua tai palveluun pääsyä yrittäneen työnhakijan joutumista vähennetylle etuudelle." Mi-
nusta tämä on selvästi sanottu. Tässä eduskunta edellyttää hallitusta seuraamaan tämän lain
vaikutuksia. [Eero Heinäluoma: Kasvojenpesua!] Tämän pohjalta on helppo toimia. Voin
vakuuttaa teille, että tulen seuraamaan tarkasti, mitä tämän hallituksen esityksen jälkeen ta-
pahtuu, kun tämä laki astuu voimaan.

Tässä on mahdollisuuksia: selvitystyöhanke, selvityshenkilö. Tätä pitää nimenomaan
kehittää. Omassa perheessäni on ollut myös työttömyyttä, enkä pidä sitä ilona kenelle-
kään. Olen iloinen, että tämä yhteiskunta on tarjonnut kuitenkin mahdollisuuden eteen-
päin, ja olen aivan samaa mieltä siitä, että rangaistuksen sijaan me tarvitsemme kohtaami-
sia. Niitä me tarvitsemme lisää. Siltä pohjalta sanoisin, että tämän aktiivimallin ei pidä olla
vain niin, että puhutaan työttömän aktiivimallista, vaan puhutaan kokonaisuudessaan työl-
lisyyden aktiivimallista. Tämä haastaa, hyvät ystävät, aivan samalla ne TE-palvelut kehit-
tämään omia toimintojaan. [Li Andersson: Millä rahalla?]

Sitten, mikä tuli täällä esille: onko alentunut työkyky huomioitu tässä esityksessä? Kyl-
lä on. Täällä on otettu kantaa myös siihen, miten osa pitkäaikaissairaista tekisi osa-aikatyö-
tä mutta työpaikoilla ei välttämättä luoda tälle edellytyksiä. Hallituksella on myös OTE-
kärkihanke parhaillaan menossa, jossa etsitään nimenomaan mahdollisuuksia osatyöky-
kyisten työllistymiseen. On näin ollen hyvä myös selvittää se, mikä itse kenenkin työkyky
on, ja tämä on myös sen jatkoselvityksen paikka.
13



Pöytäkirjan asiakohta PTK 135/2017 vp
Sitten lisäksi vapaaehtoistyötä helpottaisi huomattavasti se, että meillä olisi Suomessa
olemassa sellainen laki vapaaehtoistyöstä, joka on monessa maassa. Se toimisi myös työt-
tömien kohdalla ja auttaisi heitä.

Sitten täällä on nimenomaan lueteltu vielä niitä palveluita, jotka ovat työnhakuvalmen-
nus, uravalmennus, työvoimakoulutus, työttömyysetuudella tuettu omaehtoinen opiskelu,
työkokeilu, kotoutumisen edistämiseksi tapahtuva omaehtoinen koulutus ja kuntouttava
työtoiminta. Sen lisäksi on vielä rekrytointipalvelut ja nämä ostopalvelut, joissa TE-toi-
misto on järjestäjänä. Eli kyllä näitä mahdollisuuksia täällä on. Niitä pitää käyttää, niitä pi-
tää kehittää. Tästä pitää kerätä tietoa, ja tätä pitää hoitaa yhdessä eteenpäin.

Puhemies Maria Lohela: Jatketaan debattia.

14.53 Anneli Kiljunen sd (vastauspuheenvuoro): Arvoisa rouva puhemies! Hallituksen
esitys on räikeällä tavalla epäoikeudenmukainen, ihmistä alentava, kyykyttävä ja asenteel-
linen. Kysyn teiltä, ministeri Mattila: Uskotteko te aidosti tähän seurantapykälään? Pois-
taako seuranta tämän lain tuomat ongelmat? [Eero Heinäluoma: Ei poista!]

Te vaaditte työtöntä hakemaan työtä, ja jos työntekijä ei saa työtä, niin häntä rangais-
taan, mutta samalla te olette vähentäneet työllisyyspalveluita, samalla te ette edellytä TE-
toimistojen viranomaisia tarjoamaan työpaikkoja tai työllisyyspalveluita, eli jos asiakas ei
saa näitä palveluita, niin te rankaisette siitä työtöntä. Millä te perustelette, että viranomai-
sille ei anneta velvoitetta tarjota työtä tai aktiivitoimenpiteitä, ja kun näitä ei ole, te sitten
rankaisette tästä toimimattomuudesta työtöntä, joka on täysin syytön tähän tilanteeseen?

14.54 Joona Räsänen sd (vastauspuheenvuoro): Arvoisa puhemies! Kyllä tämä nyt taas
kuulostaa siltä, että tässä nyt hallituksella on alkanut käsienpesuvaihe ja mennään näiden
mahdollisten lausumaehdotusten taakse piiloon. Siitähän tässä on nyt kysymys, kun kuun-
teli ministerin vastausta.

Keskeinen kysymyshän liittyy todella siihen, että yleensä kun julkinen valta jotain vel-
voittaa, niin se antaa myös siihen mahdollisuuden. Jos me jotain velvoitamme, niin annam-
me myös sitten mahdollisuuden. Eli ennen kuin me voimme velvoittaa ihmisiä tekemään
kaikki voitava sen eteen, että työllistyvät, niin kyllä julkisen vallan on annettava myös ne
mahdollisuudet. Nyt kun katsoo, mitä hallitus on sitten tehnyt tällä saralla, niin joka vuo-
sihan meillä on ollut vähemmän käytettävissä esimerkiksi palkkatukirahoja, joilla on näitä
mahdollisuuksia tarjottu. Että ennen kuin, hyvä hallitus, te menette velvoittamaan työttö-
mät tekemään jotain, niin velvoittakaa nyt viranomaiset tarjoamaan näitä palveluita työttö-
mille. Se on se ensimmäinen asia, mitä nyt tässä vaiheessa pitäisi tehdä, ettemme laittaisi
ihmisiä niin eriarvoiseen asemaan kuin nyt hallitus on laittamassa.

14.55 Jari Myllykoski vas (vastauspuheenvuoro): Arvoisa rouva puhemies! Kaikkein
vaikuttavimman puheenvuoron pitäisi, jos pitäisi minuutin hiljaisuuden.

Tämä on jotain ihan niin käsittämättömän järkyttävää, että kuinka vielä sitten aidosti
voidaan uskotella itselle, kuten täällä edustajat Zyskowicz, Jaskari, Vartiainen koettavat
vannottaa, että tämä on hyvä, tämä on aitoa aktiivisuutta. Täytyy sanoa, että arvomaailma-
ni on kyllä niin erilainen siinä, kuinka ihmistä innostetaan. Miksei hallitus ole laittanut esi-
merkiksi lakialoitetta, että poistetaan työllisyyden esteitä niin, että vaikkapa kaupan osa-ai-
kaiset työntekijät voivat asumistukensa menettämisen pelotta ottaa pieniä lisätöitä vas-
14



Pöytäkirjan asiakohta PTK 135/2017 vp
taan? Lisätöiden tarjoamisvelvoitteita pitäisi parantaa. Nyt hallitus tekee jotakin sellaista,
mitä en olisi ikinä uskonut tämänkään hallituksen tekevän.

14.57 Arto Satonen kok (vastauspuheenvuoro): Arvoisa puhemies! Voin myös muuta-
man sanan tähän sanoa, kun täällä kävi Tanskan puhemiehistö vieraana ja Tanska on se
maa, jossa OECD-maista on kaikkein pienin eriarvoisuus, ja Suomi on se, jossa on toiseksi
pienin. Ja miten Tanska on sen saavuttanut? Se on saavuttanut sen nimenomaan hyvällä
työllisyyden hoidolla, jossa näillä haastatteluilla on ollut aivan keskeinen merkitys ja jos-
sa, kuten täällä puhuttiin, he satsaavat aktiivipolitiikkaan — ihan totta — tuplasti enem-
män kuin me, mutta he maksavat passiivitukia muistaakseni 70 prosenttia vähemmän.
Heillä on juuri tämänlaista aktivointijärjestelmää kuin mitä tässä nyt esitetään, [Kari Uoti-
la: Ei ole!] ainoastaan vain kuusi kertaa merkittävämpänä.

Se, mitä täällä edustaja Jarva sanoi aikaisemmin, kertoo elävästä elämästä. Me olemme
sellaisessa tilanteessa, että meillä on paljon työttömyyttä ja työvoimapulaa samalla alueel-
la, ja jos me emme saa niitä ihmisiä löytämään töitä ja pääsemään töihin, niin siitä tulee iso
ongelma tässä yhteiskunnassa ja joudutaan ulkomailta ne työpaikat [Puhemies koputtaa]
täyttämään. Toivon järkeä keskusteluun.

14.58 Eero Heinäluoma sd (vastauspuheenvuoro): Arvoisa puhemies! Edustaja Satonen,
en tiedä, ketä tanskalaisia hän on tavannut, [Arto Satonen: Puhemiehistöä!] mutta rohke-
nen epäillä, että kukaan Tanskasta ei voi sanoa, että siellä olisi tämmöistä leikkuumallia
käytössä. Siellä tarjotaan työmahdollisuuksia ja annetaan myös erilaisia aktiivitoimia, mut-
ta eihän tässä laissa, jota te nyt esitätte, arvoisa hallitus, ole sanaakaan mistään aktiivitoi-
mista, joita hallitus aikoisi tehdä. Siinä on vain ehdotus, että jos et saa töitä etkä pääse kou-
lutukseen, sinun työttömyyspäivärahaasi leikataan. Tämä on tämän ehdotuksen sisältö. Ei
tule yhtään aktiivitoimia lisää. Ja me tiedämme, että hallitus, ministeri Lindström, seuraa-
vaksi tuo tänne esityksen, jossa yksityistetään nämä työnvälityspalvelut. Ne siirretään yk-
sityisille firmoille, ja hallitus pesee loputkin kädet. Tämä työttömien toimeentulon leikka-
us on se hallituksen joululahja, jonka te olette antamassa Suomen työttömille. [Pia Viita-
nen: Aivan! Musta joulupaketti!]

14.59 Heli Järvinen vihr (vastauspuheenvuoro): Arvoisa rouva puhemies! Nyt kun Tans-
ka on mainittu, haluan kyllä pyytää tanskalaisilta anteeksi. Ensinnäkin Tanska on hyvin
erilainen työmarkkina-alue kuin Suomi. Siellä työmatkat ovat lyhyitä, aivan maan toiselta
puolelta toiseen laitaan ja kaikki tällä välillä. Lisäksi siellä on TE-toimistoväkeä, siis sitä
porukkaa, joka tarjoaa erilaisia palveluja, työvoimapalveluja ja tekee työllistystöitä, 20-
kertainen määrä Suomeen verrattuna — siis 20-kertainen määrä. Onhan se selvää, että sillä
porukalla saa aikaan erilaisia toimia. Tanskan malli on hyvin aktiivinen, hyvin kannusta-
va, hyvin erilainen kuin Suomessa, mutta sitä ei voi edes huonona päivänä verrata tähän ak-
tivointimalliin. Tanskalaiset, antakaa anteeksi.

15.00 Harri Jaskari kok (vastauspuheenvuoro): Arvoisa rouva puhemies! Olisin edel-
leen halunnut palata siihen alkuperäiseen kysymykseen arvoisalle oppositiolle: Koetteko
sen, mikä täyttää aktiiviehdon, olevan liian suuri asia teidän mielestänne, kun esimerkiksi
aktiiviehdon täyttää se, että on mukana omaehtoisessa opiskelussa? Onko se teidän mieles-
tänne aivan liian suuri kysymys sillä puolella? [Vastauspuheenvuoropyyntöjä vasemmalta]
15



Pöytäkirjan asiakohta PTK 135/2017 vp
Toisella puolella olisi se kysymys, kun puhutaan taas Tanskan mallista, että siinä on
myöskin se puoli, että siellä on avoimet työmarkkinat, jotka toimivat eri lailla. Toivotta-
vasti myöskin me pääsemme jossain vaiheessa siihen, että on helppo ottaa töihin ja on
myöskin helpompi vähentää, jolloin on paljon enemmän liikkuvuutta kuin nykyisin on.

Mutta tähän peruskysymykseen: arvoisa oppositio, ovatko teidän mielestänne aktiivi-
mallin ehdot liian vaikeita ihmisille?

15.01 Antti Rinne sd (vastauspuheenvuoro): Arvoisa puhemies! Perustuslakivaliokunta
on vastannut tähän Jaskarin kysymykseen. Tämä hallituksen esitys on aivan järkyttävällä
tavalla loukkaamassa työttömien oikeuksia, ja siihen pitää tulla muutos.

Arvoisa puhemies! Edustaja Zyskowicz totesi, että täällä on jo olemassa meillä aktiivi-
mallit. Kyllä meillä on tietyllä tavalla lainsäädännössä olemassa, mutta tämä hallitus on lei-
kannut aktiivimallista rahoja. Tämä hallitus leikkasi tämän vuoden alusta, jos muistan oi-
kein, sata päivää työttömien työttömyysturvaa. Minun on hirvittävän vaikea ymmärtää si-
tä, miksi tämä hallitus haluaa nähdä työttömät laiskoina ja saamattomina ihmisinä, jotka ei-
vät pyri töihin. Tämä on käsittämätöntä politiikkaa. Tämä johtaa siihen, että suomalainen
eriarvoistumiskehitys vain vahvistuu ja vahvistuu teidän politiikkanne seurauksena. Kyllä
minä ihmettelen, miten siniset ja keskustapuolue ovat voineet olla tämmöisessä mukana.
Kokoomuksen ymmärrän hyvin, kun kuuntelen näitä puheenvuoroja täällä.

15.02 Anna Kontula vas (vastauspuheenvuoro): Arvoisa puhemies! Parin viimeisen vuo-
den aikana minulle on tullut ihan uudenlaisia yhteydenottoja työttömiltä. Niitä on tullut ai-
emminkin, mutta nyt korostuu semmoinen porukka, joka kokee, että he ovat tehneet ihan
kaiken, yrittäneet ihan kaiken, ja silti ei onnistu, silti menee pieleen. Eilen kolme varttia
keskustelin puhelimessa miehen kanssa, joka esitti minulle kysymyksen, että keksitkö vie-
lä jonkun ratkaisun minun tilanteeseeni vai ammunko itseäni päähän. Me kolme varttia
vekslattiin niitä hänen tukiaan edestakaisin, enkä minä hänelle pystynyt siihen ratkaisua
antamaan niin, että hän olisi päässyt edes minimitoimeentulotuen tasolle.

Meidän työttömien aktiivisuuden isoin ongelma ei ole mikään laiskuus, vaan se isoin on-
gelma on se, että meidän järjestelmämme on niin ennakoimaton ja epäreilu, että ihmiset ei-
vät pysty toimimaan järkevästi sen piirissä. Nyt tämä aktiivimalli luo siihen uuden sank-
tioapparaatin sen valmiiksi jo ihan mahdottoman järjestelmän päälle, ja se on se isoin on-
gelma.

15.03 Kaj Turunen sin (vastauspuheenvuoro): Arvoisa puhemies! Tärkeä asia tietysti,
mistä täällä päätetään tänään, ja minä luulen, että itse asiassa aika pieni prosentti porukas-
ta, joka tästä päättää, on ollut itse työttömänä tai sitten näissä rekrytilanteissa, joissa ollaan
haastateltu työntekijöitä. Minä kuulun tähän viimeisempään ryhmään. Aikaisemmassa elä-
mässäni vuosien varrella olen kuitenkin haastatellut työttömiä useita satoja. Tältä pohjalta
minä en pidä ollenkaan huonona tätä hallituksen esitystä.

Tässä on aika dramaattisesti puhuttu työttömien oikeusturvan loukkaamisesta. "Ran-
gaistaan työttömiä", tämmöisiä termejä käytetään, [Välihuutoja vasemmalta] puhumatta-
kaan sitten näistä muista esimerkeistä. Pitää muistuttaa, mistä tässä on kysymys. Tässä on
kyse tästä mahdollisesta sanktiosta. Jos aktiivisuutta ei riittävästi ole ollut tai sitten ei ole
löytynyt muista syistä sitä työpaikkaa, niin kolmen kuukauden aikana per kuukausi 1,5
prosenttia pienennetään sitä työttömyysturvaa. [Eduskunnasta: 4,65!] — 4,65 kolmen kuu-
16



Pöytäkirjan asiakohta PTK 135/2017 vp
kauden aikana. [Puhemies koputtaa] — Ei tämä niin dramaattinen asia ole, mutta uskon,
että tällä on merkittävät työllisyysvaikutukset kuitenkin.

Puhemies Maria Lohela:  Vielä edustajat Lehto, Gustafsson ja Filatov ja sitten ministeri
Lindström. 

15.04 Rami Lehto ps (vastauspuheenvuoro): Arvoisa rouva puhemies! Voisi luulla, että
hallituksen esitys aktiivimallista on valmisteltu EK:n savusaunan lauteilla. Mutta kun kat-
soo EK:n lausuntoa, niin siellä ollaan kumminkin tätä vastaan, annetaan kritiikkiä. Kritiik-
kiä antavat myös kaikki työntekijäjärjestöt, todella paljon. Kyllä tässä nyt kyykytetään suo-
malaista duunaria, laitetaan orjan asemaan, kun pakotetaan menemään duuniin, mihinkä
tahansa ja mihin hintaan tahansa.

Ja löylyä heitetään lisää. Talouselämän uutisissa on otsikko, missä on valtiovarainminis-
teri Orpon lausunto: "Jos osaamisessa on puutteita, voitaisiin maksaa yleistä palkkatasoa
pienempää palkkaa." Elikkä duunarin kyykyttämistä jatketaan. Ei makseta kohta palkkaa-
kaan, kun on pakko mennä töihin ilmaiseksi.

Ja mitä vielä, löylyä heitetään lisää, laitetaan se duunari kiukaan päälle, kun katsoo, että
täällä on kiertänyt lakialoite, missä työvoiman saatavuusharkinnasta luopumista ehdote-
taan, [Puhemies koputtaa] elikkä otetaan lisää matalapalkkatyöntekijöitä taistelemaan suo-
malaisten duunareitten kanssa.

15.05 Jukka Gustafsson sd (vastauspuheenvuoro): Arvoisa puhemies! Tämä hallituksen
ennätyksellisen röyhkeä esitys ajoi perjantaialkuillasta karille. [Eduskunnasta: Hyvä, Ka-
ri!] Minä kiitän edustaja Karia. Se oli valtiomiesteko, että me pääsemme nyt keskustele-
maan asiasta, jonka merkitys on todella suuri.

Olen ollut itse työelämässä yli 50 vuotta, kansanedustajanakin melko pitkään. En muis-
ta näin raukkamaista esitystä. Oikeasti, en muista. Ja kun täällä nyt nostettiin tämä Tans-
kan tilanne esille, niin puhutaan ihan luvuista: siellä on yhtä työvoimavirkailijaa kohti
15—20 työtöntä, siis voimavarat ovat aivan jostain muusta maailmasta. Ne ovat varmaan
luoneet siellä sosiaalidemokraatit, jotka ovat pitkään olleet vahvoilla ja tehneet aktiivista,
todellista työvoimapolitiikkaa. [Puhemies koputtaa]

Tämä esitys pitää hylätä ja vetää pois.

15.07 Tarja Filatov sd (vastauspuheenvuoro): Arvoisa puhemies! Tanskassa ja Ruotsis-
sa molemmissa on palveluissa moninkertainen määrä henkilöitä, jotka auttavat työtöntä,
[Jukka Gustafsson: Juuri näin!] ja siitä tulee se aktiivimalli. Kun Tanskassa kysyin jobcen-
terissä, että miten te käytätte karensseja, niin virkailija katsoi minua hämmästyneenä ja ky-
syi: "Ai miten niin?" Ja kun kerroin, mitä ne karenssit ovat, niin "ei me niitä käytetä, ei mei-
dän tarvitse, koska me pystymme palvelemaan ihmisiä", ja meillä lähdetään tästä karens-
silogiikasta.

Edustaja Jaskarille haluan sanoa, että ei näissä aktiivitoimissa ja niihin osallistumisessa
eikä edes siinä velvoittavuudessa ole mitään vikaa, mutta ongelma on se, että työtön ei itse
päätä siitä, että hän pääsisi yhteenkään aktiivitoimeen, [Eero Heinäluoma: Juuri näin!] ei
edes siihen omaehtoiseen koulutukseen. Tänä syksynä tähän taloon on tullut laki, joka vai-
keuttaa työttömän ammatillista opiskelua. Meille on luvattu laki, joka mahdollistaisi jokai-
17



Pöytäkirjan asiakohta PTK 135/2017 vp
selle omaehtoisen koulutuksen. Sitä lakia ei ole tullut. Se on valmistelussa. Mutta sen si-
jaan tämä laki astuu voimaan.

Ja kolmas asia ministeri Mattilalle: Tässä ei suljeta [Puhemies koputtaa] pois sairaita ja
vammaisia vaan ainoastaan he, jotka saavat vammaisetuutta, ja se on pieni joukko.

Puhemies Maria Lohela:  Ministeri Lindström, 5 minuuttia.

15.08 Työministeri Jari Lindström: Arvoisa rouva puhemies! Kiitos aktiivisesta kes-
kustelusta. Aloitan vastaamalla edustaja Rinteelle, kun hän kysyi minulta, tiedänkö minä,
miltä kuusankoskelaisesta työttömästä tuntuu. Voin kyllä vakuuttaa, edustaja Rinne, että
olen saanut palautetta kaikista niistä esityksistä, joita olen ollut täällä puolustamassa,
vaikken aina niistä ole pitänytkään. Ja kyllä, minä aivan varmasti tiedän, mitä se työtön
ajattelee. Se palaute tulee minulle suoraan päin naamaa, ja hyvä niin.

Täällä on käytetty tällaisia puheenvuoroja, joissa jälleen kerran puhutaan työttömien
syyllistämisestä, puhutaan siitä, että tämä on passiivimalli ja näin poispäin. 

Jos lähdetään siitä taustasta liikkeelle, minkä takia tämä esitys ylipäätään on täällä:
Tämä on täällä sen takia, että yhdessä työmarkkinajärjestöjen kanssa me teimme, emme
mitään sopimusta, mutta yhteisymmärryksen siitä, että meillä on kymmenen kohdan lista,
ja siinä tämä oli ensimmäisenä toimenpiteenä, aktiivimalli. Kun se esitettiin, SAK vastusti
sitä ja on vastustanut alusta saakka. Täysin olen tästä asiasta tietoinen. Siitä huolimatta sin-
ne saatiin työttömän kannalta hyviä asioita, sellaisia asioita, jotka helpottavat työttömän ar-
kea. Muun muassa tällä viikolla tai sitten viimeistään ensi viikolla tänne eduskuntaan tule-
vat nollatuntisopimuksen pelisäännöt. Tämä oli paketti, tämä oli yhdessä sovittu. Ja alusta
saakka myös se oli selvää hallitukselle, että sieltä ei ruveta valitsemaan rusinoita pullasta.
Tämä malli on nyt sitten ehkä se kivi siellä pullassa. [Vasemmalta: Otetaan pois se sieltä!]
— Puhe on ollut siitä, että tämän kymppilistan toimenpiteet viedään eikä sieltä voida nouk-
kia ikäviä asioita pois ja tuoda hyviä asioita tänne. Tämä on yhdessä päätetty hallituksessa,
että näitä kymppilistan toimenpiteitä edistetään. [Välihuutoja vasemmalta] Kyllä, hallituk-
sessa tämä on päätetty ja linjattu. Siellä se on päätetty, ja se on tässä taustana.

Mutta sitten menen näihin palveluihin. Täällä on monessa puheenvuorossa kritisoitu si-
tä, että pääsyä aktiivitoimiin on tehty vaikeammaksi ja palvelujen määrää on vähennetty ja
palkkatukea on leikattu. Otetaanpas nyt hieman takapakkia. Ensinnäkin näistä palveluista:
TE-toimistoissa kun olen käynyt vierailulla, viimeksi Uudellamaalla, niin on ihan selvää,
että näitä palveluja ei edes tunneta tarpeeksi hyvin. Tälle ministeriö on tekemässä jotain, ja
me haluamme — onko se sitten markkinointikampanja tai mikä tahansa — tehdä tiettäväk-
si sekä työn tarjoajille että työtä tarvitseville, mitä kaikkia palveluja on käytössä. Meillä on
valtava kirjo erilaisia palveluja. Edustaja Filatov tietää tämän vallan mainiosti, niin kuin
moni muukin täällä. Siitä ei ole kyse. Se on ihan fakta ja totta, että meillä on paljon pie-
nemmät resurssit kuin Tanskassa, Ruotsissa — meillä on Pohjoismaiden pienimmät. Se on
fakta. Sitä ei käy kiistäminen.

Mutta Uudeltamaalta otan esimerkin: Nämä haastattelut, jotka — muistan elävästi —
haukuttiin aivan lyttyyn, kun tämä idea tuli — eräiden taholta, ei kaikkien, eräiden taholta
— että tämä on järjetön ja että tästä ei selvitä. Uudellamaalla on tehty loistavaa työtä. Elo-
kuussa 2016: 3 000 työllistymissuunnitelmaa. Vuonna 2017 samaan aikaan, elokuussa: yli
30 000 työllistymissuunnitelmaa. Kysyin: miten te pystytte tämän tekemään? "Me laitet-
tiin asiat täällä uuteen järjestykseen ja mietittiin, miten työ tehdään fiksummalla tavalla, ja
18



Pöytäkirjan asiakohta PTK 135/2017 vp
sinne myös resursoitiin lisää henkilökuntaa tekemään sitä työtä." [Antti Rinne: Se on erit-
täin hyvä!] Se on se vastaus siihen, että pystytäänkö tästä urakasta selviämään.

Tässä ei ole tarkoitus missään nimessä syyllistää työttömiä, niin kuin ei millään niillä
toimenpiteillä, mitä hallitus on tänne tuonut, ei yhdelläkään. Tässä on 8 000 henkilötyö-
vuoden tavoite, siis tavoite, että niitä lyhyempiaikaisiakin työsuhteita otettaisiin vastaan
nykyistä paremmin. Ja minä en mene sen sanan taakse piiloon, että sanotaan, että kannus-
tetaan. Kyllähän tässä on myös pakottamisesta kysymys. Täytyyhän se nyt rehellisyyden
nimissä sanoa, että näinkin on, mutta en ota vastaan sitä syytöstä, että syyllistäisin yhtään
työtöntä hänen asemastaan, en varmasti. — Kiitos. [Pia Viitanen: Mutta tosiasiassa teette
niin!]

15.13 Johanna Ojala-Niemelä sd (vastauspuheenvuoro): Arvoisa puhemies! Ymmär-
rän, että tämä asia on niin vaikea, ettei tälle hallituksen esitykselle löytynyt puolustajaa mi-
nisteriaitiosta perjantaina ja tämä olisi mieluummin vaiettu kuoliaaksi. Hyvää on se, että
nyt ministerit ovat paikalla ja saamme täällä vastauksia.

On vaikea ymmärtää tätä ajatusta, jonka mukaan työttömyysturvaa leikataan, jos työtön
ei onnistu löytämään töitä. Fakta on, että tässä mallissa työttömyyden pitkittyessä täyteen
työttömyysturvaan ei riitä vain aktiivinen työnhaku, vaan sen tulee johtaa myös työllisty-
miseen tai palveluihin osallistumiseen.

Mutta meillä on Suomessa erilaisia olosuhteita, kuten täällä on jo käynyt ilmi. Työllis-
tymiseen vaikuttavat monet eri seikat: asuinpaikka, ihmisen ikä, koulutustaso tai työttö-
myyden kesto tai jopa, kuten edustaja Mustajärvi totesi, se, onko työttömällä autoa käytös-
sään vai ei. Tämä malli rankaisee enemmän niitä, joilla on heikommat työllistymismahdol-
lisuudet. Onko, ministeri Lindström, oikein pakottaa näitä ihmisiä tässä tilanteessa, kun
olosuhteet ovat tässä pitkässä [Puhemies koputtaa] Suomenniemessä niin erilaiset?

15.14 Kari Uotila vas (vastauspuheenvuoro): Arvoisa rouva puhemies! Selitysten tai pa-
kettien taakse menemisen sijaan toivoisin kaikilta hallituspuolueiden edustajilta ja minis-
tereiltä tulevissa puheenvuoroissa vastausta vain yhteen kysymykseen: onko oikein, että
työtöntä, joka joka ainoa aamu pyrkii löytämään työpaikan, joka ainoa päivä täyttää hake-
muksen, joka päivä kiertelee työpaikkojen ovilla kyselemässä, että pääsisinkö hetkeksi töi-
hin, tai joka aktiivisesti seuraa, onko paikkakunnalla tarjolla työvoimapalveluja, koulutus-
ta tai jotain muuta, mutta kaikista näistä pyrkimyksistä, kaikesta tästä aktiivisuudesta —
aktiivisuudesta! — huolimatta ei onnistu, rangaistaan ja hänen työttömyysturvaansa, pe-
rusturvaansa, leikataan? Tähän vastatkaa yksi kerrallaan, olkaa hyvä.

15.15 Ben Zyskowicz kok (vastauspuheenvuoro): Arvoisa rouva puhemies! Ymmärrän,
että oppositio täällä ylidramatisoi tätä asiaa ja suorastaan kilpailee sillä, kuka kaikkein
ronskeimmin pystyy tätä esillä olevaa hallituksen esitystä arvostelemaan, koska on aivan
kiistatonta, että tässä on myös, kuten ministeri Lindström totesi, tämä patistamisen ele-
mentti. Sitä ei kukaan ole kiistänyt. 

Täällä sanottiin, että tarvitaan kohtaamisia, ei kohtaantoa. Muistan hyvin, että kun hal-
lituksessa kaavailtiin näitä haastatteluja, niin niitäkin siellä vasemmalla — en muista ket-
kä, mutta osa teistä — tiukasti vastustettiin ja pidettiin työttömien kyykyttämisenä tai hei-
dän ihmisarvoaan suorastaan alentavina.
19



Pöytäkirjan asiakohta PTK 135/2017 vp
Ja mitä tähän perustuslailliseen puoleen tulee, niin perustuslakivaliokunta siinä lausun-
nossaan yksimielisesti toteaa, että lakiesitys on perustuslain mukainen.

15.16 Johanna Karimäki vihr (vastauspuheenvuoro): Arvoisa rouva puhemies! Kyllä
tämä laki on työttömiä raippaava laki. Tässä ei ole mitään kannustusta. Kyllähän työtön ih-
minen ottaisi työtä, jos työtä olisi tarjolla. Moni työtön hakee työtä, hakee koulutusta, ja
vaikka hän ei niitä onnistuisi saamaankaan, niin tällä hallituksen esityksellä tämän henki-
lön työttömyysetuutta leikataan ja heikennetään.

Työttömillä on muutenkin erittäin hankalaa ja niukkaa elämässänsä. On todella kohtuu-
tonta, että tänä päivänä, tässä hetkessä tuotte tällaisen esityksen sen sijaan, että toisitte ak-
tivoivia ja aidosti kannustavia toimia: korottaisitte muun muassa suojaosaa, jonka turvin
työtön voi ottaa vastaan työtä, toisitte muun muassa sosiaaliturvaa parantavia ehdotuksia,
esityksiä siitä, miten pienyrittäjät voisivat saada paremmin kannustusta työllistämään.

Vetäkää pois tämä epäinhimillinen ehdotus ja tuokaa parempia esityksiä.

15.17 Annika Lapintie vas (vastauspuheenvuoro): Rouva puhemies! Pyysin puheenvuo-
roa sen vuoksi, kun tässä on siteerattu tätä perustuslakivaliokunnan lausuntoa aivan oikein
ja nyt edustaja Zyskowicz tuossa halusi tavallaan väheksyä tätä perustuslakivaliokunnan
lausuntoa. Minusta se ei pidä paikkaansa ja se ei ole oikein.

Perustuslakivaliokunta totesi, että suurin ongelma tässä hallituksen lakiesityksessä liit-
tyy nimenomaan siihen, että työtön ei omalla toiminnallaan pysty vaikuttamaan siihen,
saako hän työtä tai voiko hän osallistua koulutukseen ja sillä tavalla vaikuttaa siihen, että
tätä leikkausta ei tule. Tämä on kirjattu yksimielisesti, niin kuin edustaja Zyskowiczkin läs-
nä olleena tietää, tähän perustuslakivaliokunnan lausuntoon valtiosääntöoikeudellisena
huomautuksena, jota mietintövaliokunnan tulee käsitellä. Eli kyllä se on vakavasti otettava
huomio, ja täällä nimenomaan todetaan, että se on ongelmallinen perustuslain kannalta.

15.18 Ben Zyskowicz kok (vastauspuheenvuoro): Arvoisa rouva puhemies! Nyt pyytäi-
sin perustuslakivaliokunnan puheenjohtajalta täsmällisyyttä. En ole väheksynyt tätä perus-
tuslakivaliokunnan lausuntoa. Olen sanonut sen tosiasian, jota te, edustaja Lapintie, ette
täällä pysty muuksi muuttamaan. Tosiasia on se, että perustuslakivaliokunnan lausunnon
mukaan hallituksen esitys on säädettävissä tavallisen lain säätämisjärjestyksessä eli halli-
tuksen esitys on Suomen perustuslain mukainen. Tämä ilmenee valiokunnan lausunnon
ponnesta, ja sitä valiokunnan puheenjohtaja jälkeenpäin selittelemällä ei voi muuksi muut-
taa.

Eri asia on, että perustuslakivaliokunnan lausunnossa on myös ne kohdat, joita täällä ai-
van oikein on siteerattu, ja niitä kohtia, jotka eivät siis ole ponnessa, eduskunnan valiokun-
taoppaan mukaan mietintövaliokunnan on asianmukaista myös kommentoida, ja näin so-
siaali- ja terveysvaliokunta on juuri menetellyt. Tästä luulen, että voimme olla täysin yksi-
mielisiä.

15.19 Annika Lapintie vas (vastauspuheenvuoro): Arvoisa rouva puhemies! Tämä lop-
putulema oli sinänsä hyvä edustaja Zyskowiczilta, mutta en pidä asianmukaisena sitä, että
kun asiantuntijakuulemisten jälkeen asiantuntijoiden esiin nostamien ongelmien mukaan
perustuslakivaliokunta kirjoittaa lausunnossaan ne ongelmat, joihin asianomaisen mietin-
tövaliokunnan pitää kiinnittää huomiota, tätä väheksytään. Nimenomaan sitä, että tode-
20



Pöytäkirjan asiakohta PTK 135/2017 vp
taan, että jokin asia on ongelmallinen perustuslain kannalta, ei kyllä voi muuksi muuttaa
sillä, että täällä täysistuntosalissa tai jossain muualla sanotaan, että kyllä tämä on perustus-
lain mukainen. Lopputulema valiokunnan lausunnossa on totta kai se, niin kuin edustaja
Zyskowicz sen sanoi oikein, että tämä voidaan säätää tavallisessa lainsäätämisjärjestykses-
sä. Tästä olemme samaa mieltä. Mutta millä vakavuudella mietintövaliokunnan tulee aina
suhtautua perustuslakivaliokunnan huomautuksiin, niin sen tärkeyttä ei minun mielestäni
koskaan voi tarpeeksi tähdentää.

Puhemies Maria Lohela: Vielä edustaja Zyskowicz.

15.20 Ben Zyskowicz kok (vastauspuheenvuoro): Arvoisa puhemies! Kohti konsensusta
ymmärtääkseni mennään. Perustuslakivaliokunnan ponnessa, lausunnon ponnessa, tode-
taan, että laki on säädettävissä tavallisen lain säätämisjärjestyksessä, yksimielisesti. Se tar-
koittaa sitä, että hallituksen esitys, edustaja Alanko-Kahiluoto myös, ei ole miltään osin
ristiriidassa perustuslain kanssa. Sen lisäksi perustuslakivaliokunta on lausuntonsa tekstis-
sä kiinnittänyt huomiota niihin näkökohtiin, joita täällä on puheenvuoroissa täysin asian-
mukaisesti tuotu esiin. Se on sen mietintövaliokunnan, tässä tapauksessa sosiaali- ja ter-
veysvaliokunnan, harkinnassa, minkä painon se antaa näille muille näkökohdille. Edus-
kunnan valiokuntaoppaassa todetaan, että on asianmukaista, että perustuslakivaliokunnan
lausunnon valtiosääntöoikeudellisiin näkökohtiin kiinnitetään huomiota ja niitä arvioi-
daan, ja näin sosiaali- ja terveysvaliokunta on tehnyt.

Perustuslakivaliokunnan kanta lopputuloksena on selvä: laki ei ole ristiriidassa Suomen
perustuslain kanssa.

15.21 Leena Meri ps (vastauspuheenvuoro): Arvoisa puhemies! Oli hyvä, että tästä pe-
rustuslakivaliokunnan kannanotosta tuli keskustelua. Itsekin olen nyt siellä muutaman
vuoden ollut ja kyllä minäkin olen ymmärtänyt näin, kuten edustaja, puheenjohtaja Lapin-
tie sanoi, että näillä on merkitystä, koska muutenhan meiltä tulisi semmoinen lausunto,
missä lukee vain plus tai miinus — plussa voidaan käsitellä tavallisessa lainsäätämisjärjes-
tyksessä ja miinusta ei voida. Sittenhän me voisimme nämä jättää kokonaan pois. Nyt
edustaja Zyskowicz esimerkiksi antaa semmoisen käsityksen, että nämä ovat vain jonkin-
laista selostusta ja ritiratirampsaa. Kyllä täällä oli todella vakavia huomioita nimenomaan
tästä, että henkilö ei voi välttyä tältä, vaikka hän tekisi kaikkensa, kun se johtuu hänestä it-
sestään riippumattomista syistä.

Olisin kysynyt ministeriltä: miten tarkkaan perehdyitte tähän, että olisiko tämän nyt voi-
nut oikeasti lisätä sinne force majeure -pykäläksi? Tästähän on hyvin pitkälle myös kysy-
mys: teet kaikkesi, et saa niitä koulutuksia ja silti menetät sen rahan. Tätä perustuslakiva-
liokunta esitti.

15.22 Markus Lohi kesk (vastauspuheenvuoro): Arvoisa puhemies! Kyllä minustakin,
menemättä tarkemmin tähän perustuslakivaliokunnan lausuntoon, ne näkökohdat, jotka
siinä on tuotu esille, ovat erittäin tärkeitä. Se ensimmäinen näkökulma on se, että jokaisel-
le pitää taata tosiasiallinen mahdollisuus päästä sinne työllisyyttä edistäviin toimenpitei-
siin. Toinen näkökulma on se, että jos henkilö tekee kaiken häneltä kohtuudella vaaditta-
van, niin ei joudu etuuden alentamisen kohteeksi. Minä olen ymmärtänyt näin, että tämä
21



Pöytäkirjan asiakohta PTK 135/2017 vp
sosiaali- ja terveysvaliokunnan lausumaehdotus juuri on oikeastaan osittain tätä perua
myös, ja se on erittäin hyvä.

Kaksi muuta näkökulmaa: Isossa kuvassa kun katsotaan tätä tilannetta, niin eihän tämä
esitys ole kuitenkaan mitenkään dramaattinen ja kohtuuton, kuten täällä oppositiosta on
väitetty. Alentaminen on 4,65 prosenttia, ja väheksymättä ollenkaan työttömyysturvan al-
haista tasoa silti tämä ei ole minusta kohtuuton. Minusta meidän on kuitenkin muistettava
se, että kyllä se on pitkällä ja lyhyellä aikavälillä myös työttömän etu, että me kannustam-
me aktiivisuuteen emmekä passiivisuuteen.

15.23 Outi Alanko-Kahiluoto vihr (vastauspuheenvuoro): Arvoisa rouva puhemies! En-
sinnäkin siis perustuslakivaliokunnan lausunto on sinänsä hyvä, mutta kuten aikaisemmas-
sa puheenvuorossani toin hyvin esille, sosiaali- ja terveysvaliokunnassa oppositio nimen-
omaan yritti tuoda esille sen, että nykyisellään määrärahat näihin työttömien palveluihin
eivät ole riittävät. Siinä lausunnossa sanotaan selvästi, että hallitus ei ole lisännyt määrära-
hoja, mikä tarkoittaa sitä, että työttömille ei niitä palveluita riitä. Se tekee tästä laista sääs-
tölain, tämmöisen automaattisen leikkauslain, jossa ei ole mitään oikeutta eikä kohtuutta.
Perustuslakivaliokunta oli nimenomaan siinä oikeassa, että tämä ei kohtele kansalaisia yh-
denvertaisesti ja siihen pitäisi kiinnittää vakavaa huomiota, mutta hallituspuolueet eivät so-
siaali- ja terveysvaliokunnassa siihen suostuneet.

Mitä tulee siihen, onko tämä laki kohtuullinen, niin miettikää nyt sitä, että työttömän
työmarkkinatuki Suomessa on tällä hetkellä 73 prosenttia minimibudjetista, ja siitä halli-
tus on valmis [Puhemies koputtaa] leikkaamaan 5 prosenttia, vaikka Suomi on monta ker-
taa saanut huomautuksen... [Puhemies keskeyttää puheenvuoron puheajan ylityttyä]

15.25 Martti Talja kesk (vastauspuheenvuoro): Arvoisa puhemies! Hallitus on muutos-
ten hallitus. Tässä nyt halutaan katsoa uusia toimintatapoja, ja hyvin tuli esille myös se Uu-
denmaan työvoimaviranomaisten 3 000:sta 30 000:een — toimintatapamuutoksella on
saatu näitä palveluja ja työllistettyä enemmän. Itse asiassa tässä budjetissa työvoima- ja
elinkeinokeskuksille on myönnetty lisärahoitusta 25 miljoonaa euroa. Samalla tavalla hal-
litus on esittänyt ja eduskunta on hyväksynyt työttömyysturvalla opiskelun ja yrittämisen
aloittamisen. Siis tällä hetkellä myös siihen, miten työtön pystyy sitten aktiivisesti itse vai-
kuttamaan siihen omaan toimintaansa, on elementtejä, ja valtiovalta tukee tätä toimintaa.

15.26 Katja Taimela sd (vastauspuheenvuoro): Arvoisa puhemies! Tämä kyseinen halli-
tuksen esitys eriarvoistaa ja köyhdyttää entisestään työttömiä, ja tätä ei saa tästä esitykses-
tä puhumalla mitenkään pois. Tämä on myös esitys, jota kukaan kansalainen ei voi — kun
on tullut yhteydenottoja — ymmärtää, tämä on niin absurdi tai jollain tavalla niin käsittä-
mätön, että joku hallitus voi olla oikeasti niin kylmä, että työttömille ollaan tekemässä täl-
laista hallituksen esitystä. Tämä esitys on saanut myös lähes täystyrmäyksen valiokunta-
työssä. Se on tässä debatissa tullut jo esiin, ja tuntuu varsin kummalliselta, että siitäkin
huolimatta hallitus on valmis rankaisemaan työtöntä työnhakijaa työn puutteen takia.

Arvoisa hallitus, työttömiä työnhakijoita on seitsemänkertainen määrä suhteutettuna
avoimiin työpaikkoihin. Jos miettii pelkästään tuota lukua, niin miten tällainen esitys on
yleensä edes päässyt syntymään? Tämä esitys on hengeltään senkaltainen, että jokainen
työtön on hallituksen mielestä niin laiska hakemaan työtä, että tarvitaan tämmöinen passi-
voiva aktivointilaki sanktioineen päivineen, jotta he sen tekevät. Arvoisa hallitus, arvoisa
22



Pöytäkirjan asiakohta PTK 135/2017 vp
ministeri Lindström, minä vielä hitusen luotan teihin, tehkää jotain. Vatuloikaa tämäkin
esitys. Niitä on ollut useampia tämän vaalikauden aikana.

15.27 Li Andersson vas (vastauspuheenvuoro): Arvoisa puhemies! Tässä on hallituspuo-
lueiden edustajien toimesta syytetty oppositiota liiallisesta dramatiikasta, mutta kyllä minä
sanoisin, että tämä dramaattinen sävy meidän puheenvuoroissamme liittyy ihan suoraan
siihen kansalaispalautteeseen, mitä suurin osa oppositiosta on saanut työttömiltä työnhaki-
joilta, jotka tosiaankin kokevat tämän esityksen äärimmäisen epäoikeudenmukaisena. Ja se
liittyy juuri siihen, mitä tässä on monissa puheenvuoroissa todettu, eli työtön ei pysty itse
vaikuttamaan niihin tekijöihin, joista häntä mahdollisesti rankaistaan tämän automaattisen
leikkurin seurauksena. Kun tässä edustaja Jaskari luetteli näitä eri työllistämistoimenpitei-
tä, joita lasketaan mukaan tähän aktiivisuusehtoon, kuten työkokeilu, palkkatuettu työ ja
omaehtoinen opiskelu, niin nämähän ovat tosiaan kaikki sellaisia palveluita, joista työtön
työnhakija ei itse päätä, ei edes siitä omaehtoisesta opiskelusta — se ei ole mikään subjek-
tiivinen oikeus. Sellaistakin ovat jotkut työttömät esittäneet, mutta sellaisessa järjestelmäs-
sä ei olla vielä Suomessa, vaan se on TE-toimiston harkinnan mukaan. Tämä on se keskei-
nen ongelma tässä [Puhemies koputtaa] hallituksen esityksessä. Mitään lisäresursseja tai li-
säpanostuksia ei ole luvassa.

Puhemies Maria Lohela: Aika täynnä! Vielä edustajat Mika Kari, Salonen ja Mustajärvi
ennen ministereitä.

15.28 Mika Kari sd (vastauspuheenvuoro): Arvoisa rouva puhemies! Täällä on nyt kuul-
tu paljon hyviä puheenvuoroja, puolesta ja vastaan, mutta palaisin tuohon edustaja Hassin
puheenvuoroon, joka mielestäni hyvin kuvaa tätä asian ydintä. Nyt rangaistaan ihmistä, yk-
silöä, joka itse ei voi vaikuttaa asiaan, josta häntä rangaistaan. Jos hän sattuu asumaan kau-
punkiseudun ulkopuolella tai vaikka kaupungissa, vaikkapa Lahdessa, jossa työttömyys-
prosentti on 15:n ja 18:n välillä liikkunut, tai alueella, jossa ei ole työvoimapalveluja, tästä
rangaistaan — yksilöä. Täysin käsittämätöntä. Tässä näkyy taustalla se, niin kuin näkyy
tässä keskustelussakin, että tämä on kokoomuksen hanke isossa palapelissä, jossa on nol-
latuntisopimukset, [Eero Heinäluoma: Juuri näin!] jossa on saatavuusharkinnan poisto,
työllisyyspalveluiden yksityistämiset ja niin edelleen, ja veljet, siniset ja keskusta, vaike-
nevat tästä asiasta. Ministeri Lindström, nostan teille lakkia: te sanoitte, että tässä on kyse
pakosta. Ministerit Mattila ja Lindström, [Puhemies koputtaa] vetäkää tämä esitys pois.

15.29 Kristiina Salonen sd (vastauspuheenvuoro): Arvoisa puhemies! En halua käyttää
nyt yhtään värikynää, koska tämä asia on niin tärkeä, että haluan, että myös hallituksen
puolella se kuullaan.

Suomessa viranomaispäätökset eivät perustu mielivaltaan. Ne perustuvat hyvään hallin-
toon, hyvän hallinnon kulttuuriin, siihen, että ihmisellä itsellään on mahdollisuus asias-
saan tulla kuulluksi. Ja nyt tässä päätöksessä ei ole lainkaan kuulemismahdollisuutta ihmi-
sen omassa asiassa. Siis kysymys on tilanteesta, jossa on työttömän työnhakijan toimeen-
tuloon keskeisesti vaikuttava päätös — ei ole mahdollisuutta tulla kuulluksi ja kertoa syitä
ja seikkoja, jotka vaikuttaisivat tähän päätökseen.
23



Pöytäkirjan asiakohta PTK 135/2017 vp
Toinen tärkeä asia ovat nämä työkyvyttömyyseläkejonossa olevat. Heihin tämä päätös
ei kohdistu. Nyt siis kannattaa olla työkyvyttömyyseläkejonossa, että välttyy toimeentulo-
turvansa leikkaukselta.

15.30 Markus Mustajärvi vas (vastauspuheenvuoro): Arvoisa puhemies! Arvostan mi-
nisteri Lindströmiä siitä, että hän rehellisesti tunnusti sen, että tässä on kyse pakosta, niin
kuin onkin. 

Mutta vielä liittyen PeVin lausuntoon: totta kai ihmisen mahdollisuutta toimia niin kuin
häneltä odotetaan pitää katsoa henkilön silloisen elämäntilanteen ja tosiasiallisten mahdol-
lisuuksien mukaan.

Kun on puhuttu Tanskan mallista, niin siellähän marssijärjestys on ratkaiseva. Siellä pa-
nostetaan työttömyyden nujertamiseen monin verroin enemmän kuin tehdään Suomessa
tällä hetkellä, ja jos sen jälkeen työttömällä ei ole aktiivisuutta ja hän ei työllisty tai lähde
koulutukseen sellaisista syistä, mitkä eivät ole hyväksyttäviä — vasta sen jälkeen — astu-
vat sanktiot voimaan. Tämä on se marssijärjestys. Ja jos vertaa nyt esimerkiksi Tanskaan,
niin siellä on ollut ajanjaksoja, jolloinka bruttokansantuotteeseen ja työttömyysasteeseen
suhteutettuna esimerkiksi vajaakuntoisten työllistämiseen on käytetty kahdeksankertainen
määrä panoksia verrattuna siihen, mitä on käytetty Suomessa.

Puhemies Maria Lohela:  Sitten ministereille puheenvuorot, paikaltaan 2 minuuttia.

15.32 Sosiaali- ja terveysministeri Pirkko Mattila: Arvoisa rouva puhemies! Aivan
aluksi totean — kun täällä monta kertaa on todettu, että hallitus pitää työttömiä laiskoina
— että vetäkää pois minun nimeni siltä listalta. Se ei pidä paikkaansa, se ei pidä paikkaan-
sa. Työtön ei ole minulle laiska vaan kansalainen kuten me, kuka tahansa muukin. Yhden-
vertaisuuteen ja tasa-arvoon pitääkin kiinnittää huomiota. Ei nykytilannekaan ole monin
osin alueellisesti saati väestöllisesti tasa-arvoinen.

No, sitten täällä on kyseenalaistettu sitä, voiko lausuma olla jotakin merkittävää. Arvoi-
sat edustajat, minä kyllä arvostan eduskunnan lausumaa, mitä sosiaali- ja terveysvaliokun-
ta on esittänyt. Tämä on hyvä, tämä antaa eväitä jatkotyölle. Työtä pitää kehittää.

Sitten täällä on pohdittu sitä, mitä viranomainen tekee TE-palveluissa. Luotan myös
suomalaiseen viranomaiseen. Hän hoitaa asiantuntijaorganisaatiossa hänelle annettua teh-
tävää.

Sitten, edustaja Uotila, te kysyitte ja toistitte sitä, että jos ei ole töitä, jos ei kerta kaik-
kiaan ole töitä. Tässä esityksessä on myös muita palveluita, eikö niin? Joskus, kun ei ole
töitä, on lähdettävä kouluun. Sitä on varmasti moni joutunut tekemään, on alanvaihtajia eri
tilanteissa rakennemuutospaikkakunnilla. Eli on muita palveluita sen lisäksi, että etsitään
niitä työmahdollisuuksia.

No sitten, totta kai, työllisyyttä edistäviä toimenpiteitä täällä vuosien varrella on kannat-
tanut itse kukainenkin hallitus, ja niitä on tehty. Uskoakseni viime kaudellakaan ei ole vas-
tustettu 300 euron suojaosaa. Tällä hetkellä meillä on meneillään perustulokokeilu, josta
saadaan kohta tietoja, [Välihuutoja vasemmalta] ja sitä voidaan kehittää eteenpäin, ja meil-
lä on osatyökykyisten työelämää kehittävä hanke menossa tällä hetkellä sosiaali- ja ter-
veysministeriössä.

Puhemies Maria Lohela:  Ministeri Lindström, 2 minuuttia.
24



Pöytäkirjan asiakohta PTK 135/2017 vp
15.34 Työministeri Jari Lindström: Arvoisa rouva puhemies! Kiitos keskustelusta, kii-
tos löylyistä. Me olemme tämän ansainneet, koska olemme tämän esityksen tänne tuoneet
ja puolustaneet tätä selkä suorassa täällä, vaikka kuten sanoin, tähän työhön kuuluu myös
epämiellyttävien asioiden puolustaminen. [Outi Alanko-Kahiluoto: Mikään pakko ei ole!]

Määrärahat riittämättömät, palveluja ei tarpeeksi, tämä toistui monessa puheenvuoros-
sa. No mitä nyt sitten on tehty? Olen moneen kertaan sanonut, että me olemme ajattelun
laittaneet uusiksi siltä osin, että ei enää niinkään uutta rahaa vaan katsotaan, mitä olemassa
olevalla rahalla voidaan tehdä fiksummin. Siihen liittyy muun muassa tämä palkkatukikes-
kustelu.

Täällä edustaja Räsänen sanoi, että vähemmän palkkatukirahoja joka vuosi. Tämähän ei
tietenkään pidä paikkaansa — pois lukien se 3 800 aikaisemmin ollut sataprosenttinen
palkkatuki, johon tuli 3 000:n katto, se on se leikkaus, mikä sinne on tehty. Nythän meillä
on käynyt niin, että meillä on palkkatuki tai näihin toimenpiteisiin niitä määrärahoja toisel-
la tavalla käytettävissä kuin aikaisemmin, mutta se ongelma tulee hyvin pitkälle siitä, mi-
hin jo äsken viittasin. Yritykset ja työttömät eivät tunne näitä palveluja tarpeeksi hyvin.
Niitä on valtava rimpsu tarjolla, ja tähän me panostamme ministeriössä. Teemme jonkun-
laisen kampanjan, jotta tietoisuus siitä, mitä palveluja on tarjolla, lisääntyy, jotta nämä ih-
miset pääsevät näihin toimenpiteisiin, jos eivät saa työpaikkoja — työnhakuvalmennuk-
seen, uravalmennukseen, työvoimakoulutukseen, jotta heidän työmarkkina-asemansa pa-
ranisi, jotta he pääsisivät avoimille työmarkkinoille töihin. Tästähän siinä on kysymys.

Edustaja Kari, te mainitsitte tässä ja moni muukin sanoi, että tässä oltaisiin menty joten-
kin niin kuin kokoomuksen edellyttämällä tavalla. Ei mennä. Tässä hallituksessa on kolme
puoluetta. Jokaisella on mielipide, ja vain yhdessä päätetyt asiat menevät eteenpäin.

Puhemies Maria Lohela: Sitten jatketaan puhujalistan parissa.

15.36 Anneli Kiljunen sd: Arvoisa rouva puhemies! Nyt vielä, kun ministerit ovat paikal-
la ja en saanut äsken puheenvuoroa kysymykseeni, olisin uudistanut kysymyksen teille.
Perustuslakivaliokunnan lausunto on erittäin tärkeä. Se on kaikissa asioissa poikkeukselli-
sen tärkeä verrattuna moniin muihin valiokuntiin. Tästä syystä haluaisin uudistaa teille ky-
symyksen, joka liittyy perustuslakivaliokunnan lausunnon sisältöön. Siinä edellytettiin...
— Anteeksi, edustaja Filatov, onko mahdollista, että saan esittää kysymykset ministereil-
le? — Siinä edellytettiin, että sosiaali- ja terveysvaliokunta huomioi yksilön tilanteen sil-
loin, kun hän ei pysty vaikuttamaan siihen, saako työtä tai muita aktiivitoimenpiteitä. Pe-
rustuslakivaliokunta edellytti sosiaali- ja terveysvaliokuntaa huomioimaan tämän omassa
esityksessään. Muun muassa Kela toi siihen meille valiokuntaan nimenomaan sitä asiaa
varten omat esityksensä, mitä se tulee vaikuttamaan.

Tämmöinen vastaava tilanne on ollut muutama vuosi sitten lakivaliokunnassa, kun laki-
valiokunnalle perustuslakivaliokunta toi huomionsa, jotka lakivaliokunnan olisi pitänyt
huomioida, mutta lakivaliokunta ei niitä huomioinut ja esitys meni sitten lakivaliokunnan
esittämän mukaan, ja tämä asia vietiin sen jälkeen tuomioistuimeen. Tämä lakivaliokun-
nan esitys muuttui tuomioistuimessa, ja siellä tulkittiin perustuslakivaliokunnan lausun-
non antamaa pohjaa. Miten te oletatte, että tämän lain osalta tulee tapahtumaan, jos me
emme huomioi perustuslakivaliokunnan antamaa tiukkaa lausuntoa vaan etenemme halli-
tuksen esityksen mukaisesti? Jos tämä asia viedään tuomioistuimeen, niin mitä tässä laissa
tulee tapahtumaan? Haluaisin teiltä tähän oman näkemyksenne vielä. Onko teillä mahdol-
25



Pöytäkirjan asiakohta PTK 135/2017 vp
lisuus tätä asiaa tarkastella vielä perustuslain näkökulmasta? Silloin saa aivan uudenlaisen
ulottuvuuden koko lakiesitys, koska silloin yksilöllisesti tullaan huomioimaan jokaisen
työttömän elämäntilanne. Silloin tämä tietenkin tuo lisää hallintoa Kelalle ja muuallekin,
mutta silloin tämä on oikeudenmukaisempi kuin nyt hallituksen tekemä esitys.

Arvoisa puhemies! Tältä osin täytyy valitettavasti todeta, että tämä hallituksen esitys on
epäoikeudenmukainen, ihmistä alentava, kyykyttävä ja asenteellinen, aivan kuin työttö-
myys olisi työttömän oma syy ja työttömät olisivat laiskoja, kun he eivät ole saaneet työtä,
aivan kuten täällä on tänään useaan otteeseen sanottu. Tämän lisäksi hallitus kohtelee työt-
tömiä eriarvoisesti riippuen siitä, missäpäin Suomea työtön asuu. Työtä ja TE-palveluja ei
ole saatavilla yhdenvertaisesti eri puolilla Suomea, minkä seurauksena työtön tulee räi-
keällä tavalla eriarvoisesti kohdeltua hänestä riippumattomista syistä.

Tämän lisäksi oleellinen haaste ja vaikeus on työttömän ihmisen osaaminen ja koulutus.
Hyvin koulutetut pärjäävät paremmin, mutta perusasteen varassa olevien ihmisten tilanne
vaikeutuu entisestään. Pelkän perusasteen koulutuksen varassa Suomessa on 613 000 työ-
ikäistä ihmistä. Samaan aikaan me tiedämme, että perusasteen työpaikkojen osuus on las-
kenut muutamassa vuodessa 38 prosentista 21 prosenttiin, kun ylemmän korkea-asteen
koulutusta vaativien työpaikkojen osuus on kasvanut. Hallituksen esitys rankaisee erityi-
sesti ilman koulutusta olevia työttömiä ja tällä hetkellä pitkäaikaistyöttömiä ja osatyöky-
kyisiä ihmisiä.

Hallituksen esittämän aktiivimallin mukaan työttömän pitää olla töissä viisi päivää kol-
men kuukauden aikana tai työvoimahallinnon palveluissa, jotta työttömyysturva säilyy.
Jos ei löydy työtä tai onnistu saamaan TE-hallinnon aktiivitoimia riittävästi, niin työttö-
myysturvaa leikataan vajaa 5 prosenttia. Jos työtä tai aktiivitoimia ei ole saatavilla kovista
yrityksistä huolimatta, on seurauksena toimeentulon leikkaus. Työttömyysturvataso arvi-
oidaan kolmen kuukauden välein. Se on tekninen, eikä sitä voi harkita, ja tähän juuri pe-
rustuslakivaliokunta puuttui. Käytännössä aktiivimallin käyttöönotto olisi suora leikkaus
pitkäaikaistyöttömiltä ja osatyökykyisiltä, eivätkä he voisi myöskään tästä valittaa. 

Hallituksen esitys ei ole taloudellisestikaan järkevä, sillä esitys siirtää lisämenoja muille
momenteille. Hallitus itsekin arvioi, että tämä esitys kasvattaa asumistukimenoja 4 miljoo-
naa euroa ja toimeentulotukimenoja 10 miljoonaa euroa. Näin myös hallinnollinen byro-
kratia ja muut menot siis lisääntyvät. Me tiedämme monien tutkimusten myötä sen, että
kun ihminen siirtyy toimeentulotuen piiriin, toimeentulotuki ajaa ihmiset pysyvään köy-
hyyteen ja sieltä on entistä vaikeampi työllistyä. Suunta pitäisi olla toiseen suuntaan, mutta
tälläkin esityksellä hallitus ohjaa jälleen suuren joukon ihmisiä riippuvuuteen toimeentu-
lotuesta ja köyhyyteen. Tämä on käsittämätöntä.

Arvoisa ministeri Lindström, haluan teille asettaa tässä vielä yhden kysymyksen, koska
tämä koskettaa meitä molempia. Meillä Kaakkois-Suomessa oli syyskuussa 2017 työttö-
miä työnhakijoita 18 100, avoimia työpaikkoja alueella oli 1 380. Näistä avoimista työpai-
koista yli 90 prosenttia edellytti koulutuksen tai työkokemuksen, vain alle 10 prosenttia ei
vaatinut koulutusta. Tuolloin kyseessä oli lähinnä puhelinmyyntiä tai muuta vastaavaa.
Tämä kuvaa sitä, että näiden yli 18 000 kaakkoissuomalaisen työttömän on kaikkien täysin
mahdotonta löytää itselleen työpaikkaa tai saada TE-toimiston aktiivipalveluita, vaikka
sitä haluaisivat ja yrittäisivät toden teolla. Niitä ei yksinkertaisesti ole tarjolla. Tästä syystä
myös Kaakkois-Suomessa, Lappeenrannassa, Imatralla, Kouvolassa, Kotkassa, Haminas-
sa olevien työttömien on mahdotonta välttää työttömyysturvaleikkaus, vaikka he kuinka
yrittäisivät. Hallituksen päätöksen seurauksena suurimmalla osalla heistä työttömyysturva
26



Pöytäkirjan asiakohta PTK 135/2017 vp
tulee heikkenemään ja leikkautumaan. Aktiivimalli ahdistaa näin heidät nurkkaan ja entis-
tä suurempaan taloudelliseen ja henkiseen tilanteeseen. Arvoisa ministeri Lindström, mitä
te vastaatte meidän yhteisille kaakkoissuomalaisille työttömillemme tähän kysymykseen?
[Vastauspuheenvuoropyyntöjä]

Puhemies Maria Lohela: Emme nyt aloita uutta debattia heti edellisen perään. Palataan
tähän hieman myöhemmin.

15.43 Jukka Gustafsson sd: Arvoisa puhemies! Ehkä se tärkein johtopäätös käydystä
keskustelusta on se, että puolueilla on paljon eroa. Ei voitaisi kuvitella, että sosiaalidemo-
kraatit, tuskin vasemmistoliittokaan, tuskin vihreätkään olisivat tekemässä tämänkaltaista
ehdotusta. Yhdyn siihen arvioon, mikä on esitetty, että jäljet johtavat kyllä vahvasti kokoo-
muksen suuntaan, ja apupuolueet keskustapuolue ja siniset nyt sitten ovat tässä mukana.
Kyllä minun täytyy sanoa tällaisena herkkänä tunteellisena ihmisenä, että vähän pahalta
tuntuu se, että siniset ministerit joutuvat lojaalisuudesta, näin ymmärrän, puolustamaan eh-
dotusta, jota tuskin sisimmässään ovat hyväksymässä.

Arvoisa puhemies! Kiitin jo aiemmin vastauspuheenvuorossani edustaja Karia ja oppo-
sitiota, jolla oli silmää ja vastuullisuutta vaatia tätä asiaa käsiteltäväksi juuri tänään, eli se
siirrettiin. Minusta olisi ollut valtava vahinko demokratian ja kansanvallan kannalta, jos
olisi perjantai-illan myöhäishetkinä tämä keskustelu käyty loppuun. Minä luulen, että tämä
keskustelu on avannut silmiä täällä kollegojen keskuudessa, aivan varmasti myöskin niit-
ten toivottavasti tuhansien, kymmenientuhansien ihmisten kohdalta, jotka tätä keskustelua
ovat eri kanavista seuranneet.

Uskallan toistaa tämän toisen keskeisen johtopäätöksen, joka on minulle henkilökohtai-
sesti hyvin tärkeä, ja se liittyy oikeusvaltioperiaatteeseen. Kun me ajattelemme niitä työt-
tömiä, jotka joutuvat tähän tilanteeseen — sikäli kuin tämä nyt etenee, sillä toivon vielä,
että tämä ymmärretään vetää poies, mutta jos tämä nyt astuu voimaan — niin työtön ei voi
itse käytännössä vaikuttaa siihen, ja sitten tulee tämmöinen 5 prosentin työttömyysturvan
leikkaus ja heikennys. Onhan se nyt kohtuutonta. Se on rumaa, moraalisesti, eettisesti kes-
tämätöntä, ja sitten kun vielä on todettu, että ei ole mahdollisuutta tulla edes kuulluksi, niin
onhan tämä hävytöntä, raukkamaista politiikkaa hallitukselta pääosin niitä kaikkein hei-
koimpia kohtaan.

Tämä oli mielenkiintoista, edustaja Kiljunen, ja kiitos siitä, kun totesitte Kaakkois-Suo-
men kohdalta tämän karun tilanteen, että työttömiä on 18 000 ja avoimia työpaikkoja
1 380. Pirkanmaan kohdalla luvut eivät ole ehkä ihan näin synkkiä, mutta eivät paljon
muutakaan. Ajattelen näin, että tämmöisillä rakennetyöttömyyden paikkakunnilla, mitä
nyt Kaakkois-Suomi ja erityisesti Tampere ovat, tilanne on yhtä hankala ja kohtuuton, ja
voidaan sanoa, että hallituksen leikkuri iskee tuhansia työttömiä armottomalla tavalla, jos
se nyt tällaisena äänestetään lävitse.

Keskustelussa edustaja, varapuhemies Satonen nosti myöskin esille Tanskan tilanteen.
Haluan nyt vielä — kertaus on opintojen äiti — todeta Tanskan aktiivisesta työvoimapoli-
tiikasta, että me voimme kadehtia tavallaan sitä laatua ja vaikuttavuutta, joka Tanskassa on
kyetty luomaan työvoimapolitiikkaan. Siinä tietysti voidaan varmaan eri hallituskausien-
kin kohdalta vähän itsekritiikkiäkin harjoittaa, että me emme ole kyenneet riittävästi rekry-
toimaan henkilöstöä ja ottamaan työvoimahallinnon palvelukseen. Mutta suoraan sanoen,
kun hallitusohjelmaneuvotteluissa sosiaalidemokraattienkin taholta on pyritty saamaan
27



Pöytäkirjan asiakohta PTK 135/2017 vp
näitä lisäresursseja, niin porvarit ovat sitten lyöneet jalkaa, että ei käy. Varmaan jos sosi-
aalidemokraattien voima olisi ollut sen kaltainen kuin se on Ruotsissa ja pitkällä aikavälil-
lä Tanskassa, niin tilanne olisi parempi.

Arvoisa puhemies! Päätän puheenvuoroni sosiaalidemokraattien, vasemmistoliiton ja
vihreitten vastalauseen ydinajatukseen. Se on otsakkeen "Aktiivimalli on eriarvoistava" al-
la: "Aktiivimallin suuri ongelma on se, että malli asettaa työttömät työnhakijat eriarvoi-
seen asemaan. Alueiden välillä on merkittäviä eroja siinä, onko lyhytkestoisintakaan työ-
keikkaa saatavilla tai työllisyyttä edistäviä palveluita tarjolla. Työttömien työllistymis-
mahdollisuuksissa on muitakin kuin asuinpaikkaan liittyviä eroja. Ihmisen ikä, koulutusta-
so ja työttömyyden kesto vaikuttavat myös olennaisesti aktiivisuuteen. Malli rankaisee
enemmän heitä, joilla on heikommat työllistymismahdollisuudet ja pääsy palveluihin." Eli
tämä hallituksen esitys on hylättävä, ja toivomme edelleen, että se vedetään pois.

15.51 Arja Juvonen ps: Arvoisa puhemies! Tuossa edellinen puhuja tunsi empatiaa nyt
aitiossa istuvia ministerejä kohtaan. Mielestäni ei tarvitse heittäytyä täällä marttyyriksi,
vaan tämä esitys kertoo hallituksen arvopohjasta, ja sanonnan mukaan "Jos arvosi petät,
kuka jää jäljelle, tai jos arvosi hylkäät, mitä jää jäljelle?". Tämä on arvopohja-asia.

Arvoisa puhemies! Viime aikoina on kovasti mainostettu sitä, että jokaisen ihmisen pi-
täisi päästä kyykkyyn. Olette varmasti nähneet tämän lehtiartikkelinkin. Niin, tämä esitys
kyllä pistää työttömän kyykkyyn, todelliseen syväkyykkyyn. Tämä on kyykytysmalli, ku-
ten tuossa jo edellisessä puheenvuorossani sanoin. Tämä malli olisi pitänyt vetää, koko hal-
lituksen esitys olisi pitänyt vetää pois. Sosiaali- ja terveysvaliokunnassa yhtenä valiokun-
nan jäsenenä sen myös ääneen sanoin, kuten myös esitimme tämän esityksen hylkäämistä.
Perustuslakivaliokunnan kanta on sen verran tiukka, että se olisi pitänyt huomioida erityi-
sellä kuulevalla korvalla, vetää esitys pois ja tuoda uusi, parempi malli tilalle. Ehdottomas-
ti näin olisi pitänyt tehdä. Tämä on kyykytysmalli, ja tämä eriarvoistaa ihmisiä Suomessa.
Suomi on iso, laaja maa, ja joka puolella Suomea ei ole mahdollisuutta tarjota näitä työlli-
syyspalveluja tai löytää työtä. Se on kylmä totuus, Suomi on iso maa.

Arvoisa puhemies! Esityksessä ehdotettu niin sanottu aktiivimalli merkitsee työttömille
etuuksien alennusta, jos aktiivisuutta ei ole ollut riittävää määrää, ja perussuomalaiset pi-
tävät tätä ongelmallisena lähtien siitä, että esityksessäkin todetaan, että ehdotetun mallin
työllisyysvaikutusten arviointi on erittäin vaikeaa. Ristiriitaisuutta ilmenee myös esityk-
sen valmistelua koskevasta kohdasta ja esityksen tavoitteista. Suuri osa lausunnonantajista
oli hallituksen esitykseen nähden eri mieltä siitä, millaisilla keinoilla työttömyysetuuden
saajien aktiivisuutta tulisi tukea. Erityisesti kansalaisjärjestöjen lausunnoissa nousi esiin
se, että työmarkkinatuen saajien joukossa on henkilöitä, joiden työllistymismahdollisuu-
det eivät ole kiinni yksinomaan työpaikkojen saatavuudesta vaan joiden työkykyyn ja työl-
listymismahdollisuuksiin voivat vaikuttaa esimerkiksi työttömyyden pitkäkestoisuus, ter-
veydentilaan liittyvät kysymykset ja mahdollinen syrjäytyminen työmarkkinoilta.

Perussuomalaiset ei pidä hyvänä työttömyysturvaan liittyviä leikkauksia. Nyt ehdotetut
toimet ovat epäonnistuneita myös niissä tapauksissa, joissa työtön ei onnistu löytämään
työtä aktiivisuudesta huolimatta. Välttämättä pohdittavaksi tulevat tällöin lisäksi sellaiset
kysymykset kuten millaiset mahdollisuudet maaseudulla on tosiasiassa työllistyä ja miten
lyhytaikaiset työsuhteet niveltyvät nyt ehdotettuun malliin.

Valiokuntavalmistelussa on tullut myös esiin perustuslaissa taattu jokaisen oikeus pe-
rustoimeentulon turvaan muun muassa työttömyyden perusteella. Säännös asettaa lainsää-
28



Pöytäkirjan asiakohta PTK 135/2017 vp
täjälle velvoitteen taata jokaiselle perustoimeentuloturvaa tarvitsevalle subjektiivinen oi-
keus lailla säädettävään julkisen vallan järjestämään turvaan. Perustuslakivaliokunta pe-
rustelee tätä julkisen vallan velvoitetta verraten laajasti perusoikeusuudistuksen esitöihin
ja aiempiin lausuntoihinsa viitaten.

Arvoisa puhemies! Perustuslakivaliokunta toteaa: "Koska työttömillä ei edellä todetuis-
ta ja erilaisista yksilöllisistä syistä ole yrityksistään huolimatta välttämättä mahdollista
täyttää lain tarkoittamaa aktiivisuusvaatimusta, ehdotusta ei voida pitää perustuslain kan-
nalta ongelmattomana. Perustuslakivaliokunta on vakiintuneesti korostanut, että etuuden
epäämisen pitää olla asiallisesti perustellussa suhteessa siihen, minkälaisia työllistymisen
edistämistä tarkoittavia toimintoja on ollut tarjolla ja mitä työttömänä olevan henkilön
syyksi voidaan lukea. Nyt arvioitavassa hallituksen esityksessä on sitä vastoin sen perus-
teluidenkin mukaan kyse ’kaavamaisesta laskusäännöksestä’ vailla yksilöllistä harkintaa."
Ja nämä muun muassa ovat juuri niitä perusteluja, joissa katsomme, että tämä esitys on hy-
lättävä. Hallitus kohtelee kohtuuttomalla tavalla näitä ihmisiä, ja tätä esitystä ei voida hy-
väksyä. Me pidämme sitä kohtuuttomana, että huolimatta siitä, että olet aktiivinen ja teet
kaikkesi ja todellakin jaksat nousta sieltä työttömyyden syvästä kuilusta ja lähdet etsimään
etkä mitään löydä, etsivä ei löydä, siitä huolimatta sinua rangaistaan. Rangaistaan siitä, että
itse et ole voinut vaikuttaa asiaan.

Arvoisat hyvät ministerit siinä hallitusaitiossa, tiedän, että teillä on sydäntä, ja varmasti
ajattelette asioita parhain päin, mutta olisi todellakin toivottavaa, että esitys vedettäisiin
pois ja ehkä vielä muokattaisiin aavistuksen verran enemmän inhimillisempään suuntaan,
koska erityisesti Suomi 100 v -vuonna ihmiset ovat inhimillisyyttä ansainneet ja sitä läm-
pöä ja lempeää kättä, ei kyykytystä, ei kiusaamista, ei sitä, että sanotaan laiskaksi. Se on
kaikkein pahinta työttömälle edes ajatuksissa lähettää sellaisia salaisia viestejä, hiljaisia
viestejä, että olet itse asiassa laiska, kun et työtä löydä. Me tiedämme, että se on tragedia, se
on syvä sellainen, se on surullinen. Me kaikki saamme niitä viestejä, ihan jokainen varmas-
ti, kuten myös ministerit siellä aitiossa.

15.56 Markus Mustajärvi vas: Arvoisa puhemies! Debattipuheenvuorossa kävin läpi
aika ikäviä 1990-luvun laman aikaisia muistoja. Silloin Sallassa, jossa toimin työvoimatoi-
miston johtajana, työttömyys oli pahimmillaan 38 prosenttia. Silloin ennustin julkisesti, ja
monet sitä oudoksuivat, että näille alueille, missä on pahin työttömyysaste, voi ajan oloon
tulla paha työvoimapula, ja nyt valitettavasti se ennuste on käynytkin jo osin toteen. Jos
katsoo esimerkiksi Kolaria ja Kittilää, jotka ovat aikaisemmin olleet kautta aikain hyvin
heikkoja työllisyyskuntia, niin nyt siellä kummassakin kunnassa Tunturi-Lapin alueella on
ainakin kausiluontoista työvoimapulaa. Ja se johtuu siitä, että työllisyyspolitiikassa Suo-
messa kautta aikain ei ole menty suinkaan alueitten eikä asiakkaitten ehdoilla, vaan työlli-
syyspolitiikassa muutokset on tehty aina hallinnon ehdoilla, poliittisina päätöksinä ylhääl-
tä alas runnoen. On tehty jopa päinvastaisia muutoksia: esimerkiksi työttömyysturvan kes-
toa on kasvatettu ja on sanottu, että se aktivoi työttömiä, ja sitten kun työttömyysturvan
kestoa on supistettu, on sanottu, että se aktivoi työttömiä, ja näin on sanottu työmarkkina-
tilanteesta riippumatta.

Tämä hallituksen ratkaisu on hyvin kaavamainen ratkaisu. Se ei elä reaaliajassa, siitä ei
löydy kannustavuutta, ei näköaloja, ei yksilöllisyyttä. Ja kun sanoin tuosta työttömyystur-
van kestosta, niin nythän tämä ideologia, jota on harjoitettu Suomessa pidemmän aikaa, ei
ainoastaan tämän hallituksen ajan, on pilkkonut työttömien joukon moneen osaan, ja sil-
29



Pöytäkirjan asiakohta PTK 135/2017 vp
loin ei työttömien joukostakaan nouse yhtenäistä protestia. Nuoret on laitettu eriarvoiseen
asemaan työttömyysturvan keston suhteen, kuten myös kaikki ne, joilla työkokemus on vä-
häinen. Sitten on sanktioita laitettu sekä sen työttömyysjakson alku- että loppupäähän, ja
sitten on jaettu vielä työttömyysaikaisen etuuden saajat työttömyysturvan saajiin ja työ-
markkinatukilaisiin.

Arvoisa puhemies! Jos ajatellaan yksilön tilannetta, miten hän pystyy vastaamaan näi-
hin odotuksiin, joita hallituksen esityksessä asetetaan, niin siihenhän vaikuttavat ihan täl-
laiset perusasiat kuin se, onko henkilö ikääntynyt työtön, heikosti koulutettu, mikä on
asuinpaikka, onko hän vajaakuntoinen — ja vajaakuntoinen voi olla hyvin monesta syystä
— minkälainen on henkilön työhistoria, mikä on palveluitten saatavuus, esimerkiksi työ-
hallinnon palveluitten, missä ovat koulutusyksiköt ja minkä muotoista koulutusta on tosi-
asiassa saatavilla. Ja kyllä pitää oikeaa laitaa muistuttaa siitä, että aika harvat asiat näistä
ovat mitään subjektiivisia oikeuksia. Pitää ottaa myös huomioon, mikä on työttömän sen-
hetkinen taloudellinen tilanne. Minä itse olen nähnyt sen, että jos henkilö pystyy edes jol-
lain lailla pitämään oman taloutensa säällisessä tilassa, niin semmoinen ihminen pystyy ak-
tiivisesti toimimaan itsekin paljon paremmin kuin sellainen työtön, joka on joutunut tosis-
saan seinää vasten eikä ole enää minkäänlaisia tulevaisuudennäkymiä. Ja sitten elämänti-
lanne, sekin pitää ottaa huomioon. 

Aikaisemminhan kun paikallistasolla oli vielä itsenäiset työvoimatoimistot, toimivat
työvoimatoimikunnat, jotka saattoivat arvioida ihan paikallisosaamiseen ja -tuntemukseen
perustuen sitä, onko näissä sanktioissa järkeä. Minä olen nähnyt sen, kuinka työntekijä- ja
työnantajajärjestöjen edustajat yhdessä tuumin kaatoivat typerät päätökset, kun he tiesivät,
että on olemassa ihan tosiasiallisia syitä, joita ei kuitenkaan ole työttömyysturvalaissa mai-
nittu mutta jotka ovat niihin rinnastettavia syitä, ja sanktiot on estetty. Nyt ei tällaista elintä
ole, joka pystyisi käyttämään tervettä maalaisjärkeä.

Sitten vielä sanktioitten kovuudesta: en kerta kaikkiaan ymmärrä, mitä tällä työttömyys-
turvan heikennyksellä saadaan aikaiseksi, kun työttömyysturva voidaan jo nykyisten pykä-
lien mukaan evätä määräämättömäksi ajaksi, jos henkilö itse omalla toiminnallaan osoit-
taa sen, että ei ole työmarkkinoitten käytettävissä.

Vielä lyhyesti, arvoisa puhemies, Tanskan mallista: Siellä panostus tulee aina ennen
sanktioita. Ja jos puhutaan haastatteluista, niin silloin kun asiakas kohdataan oikein perin
pohjin hyvin, sillä lailla, että mennään syvälle hänen asioihinsa ja asiakkaalle tulee tunne
siitä, että nyt hänet on noteerattu, haastattelu on aivan yhtä tärkeä palvelu kuin työllisyys-
määrärahat. Sellainen henkilö, joka kokee, että häntä ihan oikeasti tuetaan eikä ensimmäi-
seksi rangaista, aktivoituu varmasti paljon paremmin.

16.02 Niilo Keränen kesk: Arvoisa puhemies! Tämä työttömyysturvan aktiivimalli kuu-
luu siihen sarjaan hallituksen toimia, joilla pyritään parantamaan työllisyyttä. Työllisyy-
den parantaminen taas on avainasia sille, että valtion velaksi eläminen joskus loppuu ja hy-
vinvointiyhteiskuntamme säilyy edes jonkinlaisena. Tämän lakiesityksen arvioidaan tuo-
van 5 000:sta 12 000:een uutta työllistä. Mutta, arvoisa puhemies, ehkä kaikkein suurin
vaikutus tällä lailla on siihen, että se vaikuttaa meidän itse kunkin asenteisiin. Työn teke-
miseen on aina pyrittävä. [Kari Uotila: Siitä rangaistaan!] 

Laki on tavallaan kaksiosainen. Työttömyyden alussa työttömyysturvan omavastuuaika
lyhenee 7 päivästä 5 päivään, mutta toinen osa on se varsinainen aktiivimalli: työttömänä
olevalta edellytetään aktiivisuutta, jotta hänen työttömyysturvansa ei pienenisi. Malli kos-
30



Pöytäkirjan asiakohta PTK 135/2017 vp
kee niin työmarkkinatukea, peruspäivärahaa kuin ansiosidonnaistakin työttömyyspäivära-
haa. Päivärahaa pudotetaan, kuten tässä on jo moneen kertaan debatissa sanottu, 4,65 pro-
sentilla seuraavaksi 65 päiväksi, ellei työttömänä oleva ole osoittanut työnhaussa aktiivi-
suutta edellisten 65 päivänä aikana. Käytännössä tämä alennus tarkoittaa, että työnhakijal-
le tulee lisää yksi omavastuupäivä joka kuukausi. 

Lakiesitys luettelee varsin tarkoin ne asiat, jotka sitä aktiivisuutta osoittavat. Tarkaste-
lujakson eli tuon 65 päivän aikana päivärahan saajan on tehtävä työssäoloehtoon luettavaa
työtä olemalla työllistymistä edistävissä palveluissa tai toiminnassa yhden viikon ajan taik-
ka työllistymällä yrittäjänä.

Arvoisa puhemies! Alueellisesti esiintyy eroja sen suhteen, onko vapailta markkinoilta
työtä löydettävissä. Kuitenkin työttömällä on valiokunnan mietinnön mukaan ja meidän
valiokunnan enemmistön mukaan varsin monipuoliset mahdollisuudet osoittaa aktiivisuu-
tensa: Avoimilla työmarkkinoilla työllistyminen voi olla kokoaikaista tai osapäiväistä.
Liikkuvuusavustuksen muutos ensi vuoden alusta voi parantaa työllistymismahdollisuuk-
sia, jos työtä ei ihan lähellä ole. Työllistämistä edistäviä palveluja ovat työnhakuvalmen-
nus, uravalmennus, työvoimakoulutus, työttömyysedulla tuettu omaehtoinen opiskelu,
työkokeilu, kotoutumisen edistämiseksi tapahtuva omaehtoinen koulutus sekä kuntouttava
työtoiminta. Valiokunta myös lisäsi lakiin, lähinnä perustuslakivaliokunnan lausunnon
johdosta, aktiivisuutta osoittaviksi palveluiksi muun työvoimaviranomaisen järjestämän
työllistymisedellytyksiä parantavan palvelun tai toiminnan, joista säädetään sitten valtio-
neuvoston asetuksella, mikä on myös siellä laissa. Lisäksi työnhakijan on mahdollisuus
työllistyä yritystoimintaan. 

Arvoisa puhemies! Valiokunta perusteli tätä monipuolisuutta sillä, että sillä pyritään tur-
vaamaan työnhakijalle se, että hän voi täyttää aktiivisuusehdon itselleen parhaiten sopival-
la tavalla ja säilyttää etuutensa vähentymättömänä. Lisäksi on hyvä muistaa, että ensi vuo-
den talousarviossa on tulossa työvoima- ja yrityspalveluihin 25 miljoonaa euroa lisää ra-
haa. 

Arvoisa puhemies! Valiokunta keskusteli myöskin vapaaehtoistoiminnan lukemisesta
näihin palveluihin, mutta totesi, että niitten määrittely voi olla hankalaa. Samoin keskus-
teltiin myöskin siitä, miten vajaakuntoinen työntekijä voisi aktiivisuusehtonsa täyttää. Nyt-
hän tässä lakiesityksessä on kohta, että jos työkyvyttömyyseläkehakemus on vireillä, niin
silloin päivärahaa ei pienennetä, eikä myöskään silloin, jos vajaakuntoisuuden perusteella
saa jotain etuutta. Itse ehdottelin myös vajaakuntoiselle tällaista lisäpykälää, mutta sitä ei
valitettavasti sinne valiokunnan esitykseen ja lakiin ole saatu. 

Arvoisa puhemies! Vielä tästä perustuslakiasiasta: Niin sosiaali- ja terveysvaliokunta
kuin perustuslakivaliokuntakin pohtivat tosiaan vakavasti sitä, mikä katsotaan asianomai-
sen työnhakijan omaksi syyksi — tässä on oiottu näitä sanontoja — jos aktiivisuuden osoit-
taminen ei kerta kaikkiaan onnistu, siis jos vapailta markkinoilta ei löydy töitä taikka yri-
tystoimintaa taikka jos työvoimaviranomainen ei pysty näitä aiemmin luettelemiani toi-
mintoja tarjoamaan. Toisaalta perustuslakivaliokunta pohdiskeli myös sitä, että perustus-
lain 19 § ei sellaisenaan turvaa etuuksien säilymistä nykytasolla. Niin ikään perustuslaki-
valiokunta toteaa, että lainsäätäjälle asetetun toimintavelvoitteen luonteen mukaisena on
pidetty, että julkisen talouden tila voidaan ottaa huomioon etuuksia mitoitettaessa. 

Arvoisa puhemies! Perustuslakivaliokunta ei esittänyt ehdottomia ehtoja valiokunnalle,
mutta valiokunnan enemmistö pyrki kuitenkin ottamaan perustuslakivaliokunnan huomiot
vakavasti huomioon ja katsoi, että tämä mahdollisuuksien monipuolisuus rimaa hipoen
31



Pöytäkirjan asiakohta PTK 135/2017 vp
täyttää nämä perustuslakivaliokunnan lausuntotekstissä esitetyt edellytykset. Lisäksi va-
liokunnan lisäys näistä muista työvoimapalvelutoiminnoista sekä valiokunnan lausuma
kuitenkin ehkä täyttävät nämä perustuslakivaliokunnan ehdot. 

16.08 Matti Semi vas: Arvoisa puhemies! Tämä käsittelyssä oleva työttömien aktiivimal-
li on minusta todella työttömien kyykyttämistä. Erityisenä ongelmana näen sen, että har-
vaan asutuilla seuduilla työttömien mahdollisuudet osallistua työllistymistä edistäviin pal-
veluihin tai toimintaan eroavat oleellisesti isompien kaupunkien tilanteesta. En voi kuin ih-
metellä, miten tässä taataan työttömien yhdenvertainen kohtelu ja oikeus riittävään toi-
meentuloon koko maassa. Ajattelen myös sitä — kun en tiedä, kuinka monta kertaa tässä
salissa se on todistettava — että työllistymistä ei edistetä työttömiä rankaisemalla, vaan
työllistymistä helpottamalla. Tämä on se pointti, mikä meidän pitää yhdessä löytää tähän,
ja on keskityttävä siihen, kuinka ne konstit löydetään.

Yksi merkittävä kysymys tässä on päivärahan maksun parantaminen tilanteessa, jossa
työtön ottaa tilapäistä työtä vastaan. Moni työtön törmää jatkuvasti byrokratiaan, kun päi-
värahojen maksu katkeaa, ja maksut lähtevät uudelleen käyntiin vasta kun uusi palkkato-
distus on toimitettu työttömyyskassalle.

Arvoisa puhemies! Ihan kokemuksesta tämmöisiä esimerkkejä, mitä on tullut eteen pää-
luottamusmiesuralla, kun on katsonut naisvaltaista alaa kuntasektorilla, ja siellä on paljon
sijaistyötarvetta ja työpaikkoja tarjolla: Kuntien palkanmaksujärjestelmä on sellainen, että
se aiheuttaa suuria hankaluuksia ihmisten arkeen. Tämmöiselle, joka tekee viikon pitem-
pää työaikaa, ehkä vuorotyötä siinä samalla, sen sijaistyön vastaanottaminen voi tarkoittaa
jopa kahden kuukauden rahatonta jaksoa. Se on ihan tosiasia, koska se järjestelmä on sem-
moinen, että ne palkat tehdystä työstä tulevat vasta jälkikäteen ja lisät maksetaan vielä erik-
seen myöhempänä jaksona. Ennen kuin tulee se lopullinen palkkakuitti, missä kerrotaan,
kuinka paljon minä olen ansainnut sinä työllisyysjaksona, saattaa viedä pari kuukautta, ja
sitten vielä kassan käsittely päälle, niin siinä on nuorella perheellisellä äidillä miettimistä,
että mitenkä lapsille ostetaan talvivaatteita, ruokaa tai lääkkeitä. Minusta tämä olisi sem-
moinen asia, mitä olisi pitänyt miettiä tässä vaiheessa hallituksenkin, kuinka sujuvoitetaan
työn vastaanottoa ja millä estetään, että näitä pitkiä rahattomia jaksoja ei tulisi.

Kun miettii tätä lyhytaikaisten sijaisuuksien vastaanottamisen helpottamista, minusta se
on oleellinen kysymys tässä meidän tämän hetken työllisyystilanteen parantamisessa. Erit-
täin paljon on tämmöisiä sijaisuuspaikkoja ainakin julkisella puolella ollut auki. Siellä on
vain käynyt sillä tavalla, että koska tiedetään, että kun aiheutetaan jollekin nuorelle per-
heelliselle naiselle taloudellisia ongelmia, niin kutsutaan eläkkeellä olevia hoitajia töihin.
Nimenomaan käy sillä tavalla, että otetaan eläkettä ja palkkaa yhtä aikaa, tosin siitä palkas-
ta maksetaan korkeampaa veroa, mutta jos me emme saa parannettua tätä työttömyystur-
vajärjestelmää paremmaksi ja sujuvammaksi — siltä osin kuin tulot menevät yli sen 300
euron kuukaudessa, mitä voi hankkia — niin me samalla estämme... Me tarvitsemme niitä
toimenpiteitä, millä sujuvoitetaan sitä työn vastaanottamista, niin että jatkuva toimeentulo
paranee ja voidaan huolehtia sitten perheen toimeentulosta ja lapsien eteenpäinviemisestä
ja samalla myös ammattitaidon ylläpitämisestä. Ne lyhyet jaksot ovat myös ammattitaidon
ylläpitämistä.

Tämmöisiä toimenpiteitä minä olisin hallitukselta toivonut tässä vaiheessa. Lisäksi oli-
sin toivonut, että pitkäaikaistyöttömyyden katkaisemiseen olisi otettu lisää näitä tukityö-
32



Pöytäkirjan asiakohta PTK 135/2017 vp
määrärahoja. Olisi niitä nostettu tuntuvasti — päinvastoin kuin niitä on nyt laskettu alas-
päin. Niitä me olisimme tarvinneet lisää.

Mielestäni tämä lakiesitys on niin huono, että se pitää hylätä.

16.13 Kari Uotila vas: Arvoisa herra puhemies! Täällä tosiaan perjantaina jo kauan kes-
kusteltiin, kylläkin aika pienellä joukolla — tosiaan kolme kertaa käväisi kolme kokoo-
muksen kansanedustajaa, yhtään keskustalaista ei ollut koko iltana, eikä tainnut olla sini-
senkään ryhmän edustajaa. Nyt ovat sentään ministeritkin olleet paikalla, siitä arvostusta
heille.

Aloitan siitä, että, ministeri Mattila, ette kyllä vastannut siihen kysymykseeni, jonka esi-
tin kaikille täällä oikealla laidalla oleville hallituspuolueiden edustajille ja tämän esityksen
puolustajille sekä ministereille: onko oikein, että rangaistaan henkilöä, joka tekee kaikken-
sa, hakee päivittäin työpaikkaa, tekee päivittäin hakemuksia, yrittää, on aktiivinen, pyrkii
ja mikäli työvoimapoliittisia palveluja on tarjolla ja koulutusta tarjolla, on valmis niihin,
kun niitä ei ole tarjolla eikä työpaikkaa tule? [Jukka Gustafsson: Ei todella ole!] — Minus-
ta ei todellakaan ole. Olen täysin samaa mieltä, ja koko tämä laita salista on samaa mieltä.

Tähän esitykseen, kuten tässä keskustelussa on käynyt ilmi, sisältyy mielestäni muuta-
mia erityyppisiä ongelmia.

On nämä perustuslailliset ongelmat elikkä se, millä tavalla mietintövaliokunta on otta-
nut huomioon perustuslakivaliokunnan vakavan huolen siitä, että tähän sisältyy yksilön
kannalta perustuslaillisia ongelmia juuri sitä taustaa vasten, että kun puhutaan viimesijai-
sesta etuudesta tai yleensä sosiaalietuudesta, niin sitä ei pitäisi mennä leikkaamaan, jollei
henkilöllä, joka sen etuuden saaja on, ole tosiasiallisia mahdollisuuksia itse vaikuttaa.

Sitten tämä eriarvoisuus: Alueellinen, ammattikohtainen, henkilökohtainen, vajaakun-
toisuus, kaikki tämä on erittäin eriarvoistavaa. Siihen sisältyy erittäin suuri riski siitä, että
kansalaiset ihan oikeasti tämän lain edessä ovat eriarvoisessa asemassa.

Mutta ehkä kaikista suurin ongelma minusta on tämän lain osalta epäinhimillisyys, jota
se edustaa — ihan oikeasti, se, että rangaistaan. Täällä on puhuttu kannustamisesta, rankai-
semisesta, kepistä, porkkanasta. Harmi, kun ministeri Lindström lähti pois, koska olisin
tässä toistanut sen, minkä perjantaina totesin, kun muistelin Veikko Lavin laulua Takari-
vin Taavista. Hän lauloi Takarivin Taavista, että "on hyvin vaikea saada työpaikkaa taka-
rivillä, vaikka kuinka kurkottelee kivillä". Hän antoi ymmärtää, että ennen satamissa aa-
muisin työnhakijat tulivat sankoin joukoin, ja sitten satamapomot valitsivat harvoja ja va-
littuja purkamaan siksi päiväksi laivaa. Ne olivat niitä pätkätöitä, "tarvittaessa töihin kut-
suttavia" siihen aikaan. Ja vaikka Taavi sinne ehkä joka aamu tuli, ehkä tuntia ennen tätä
työpaikanjakotilaisuutta, niin hän jäi lyhyen pituutensa tai muuten vaatimattomuutensa ta-
kia aina ilman sitä keikkaa.

Meillä on kannustava järjestelmä, johon täällä on monta kertaa viitattu, ja se on suo-
jaosa. Vasemmistoliitto haluaisi sen suojaosan olevan korkeampi kuin mitä se tällä hetkel-
lä on ja mihin se viime kaudella saatiin. Se on kannustamista. Kun ajatellaan sitä takarivin
taavia ja hänen ympärillä olevaa porukkaa, jotka sitä työkeikkaa odottavat, niin hän, joka
sen keikan saa, saa työpaikan sille päivälle ja hän saa pitää työttömyysturvansa suojaosan
turvin, mutta takarivin taavi, jolle sinäkään päivänä se onni työpaikasta ei kohdistu, lähtee
sieltä satamasta ja häntä rangaistaan. Hän ei saa työpaikkaa, mutta sen lisäksi hänelle lyö-
dään pikkasen niin kuin rikollisen leima otsaan ja häneltä viedään osa viimesijaisesta tur-
vasta, työttömyysturvasta. Tämä on epäinhimillistä. Näin ei saisi Taavia kohdella. Työttö-
33



Pöytäkirjan asiakohta PTK 135/2017 vp
mältä, joka kaikkensa tekee pyrkiäkseen saamaan työpaikan, päästäkseen aktiivipalvelu-
jen piiriin, viedään osa työttömyysturvasta.

Tässä lakiehdotuksessa on monia ongelmia, on perustuslailliset ongelmat, on eriarvoi-
suusongelmat, mutta kaikista suurin ongelma on se, että tämä on erittäin epäinhimillinen
lakiehdotus tältä osin.

16.18 Mikko Kärnä kesk (vastauspuheenvuoro): Arvoisa herra puhemies! Kaikki var-
masti tässä salissa tiedostamme tosiaan, että monella työttömällä on äärettömän vaikeaa,
mutta saadaksemme ne kaikki käsiparit töihin tarvitaan myös sitä aktivointia. Tarvitsem-
me kannustimia ja yhtäältä sitten myös tätä pakottamista, jonka ministeri Lindström toi
esille, joka sekin sisältyy tähän lakiesitykseen.

Haluan myös muistuttaa, että suurin osa suomalaisista haluaa tätä. He haluavat osaltaan
kiristää työttömyysturvan ehtoja. Me olemme nimittäin saaneet tänäkin vuonna lukea usei-
ta lehtiartikkeleita sellaisista ihmisistä, jotka ovat vapaaehtoisesti valinneet niin sanotun
työttömyyden polun. Itsekin tässä luin viimeksi eräästä iltapäivälehdestä, kuinka eräs nuo-
ri mies, työtön, totesi, että mieluummin kuin menee töihin hän juo, lukee ja keilaa, emme-
kä me voi olla tällaisellekaan välinpitämättömiä tässä salissa. Valitettavasti näyttää siltä,
että oppositiossa halutaan tukea tällaista kehitystä, tällaista syrjäytymistä ja pysyttää tämä
malli tässä passiivimallissa.

16.20 Outi Alanko-Kahiluoto vihr (vastauspuheenvuoro): Arvoisa herra puhemies! Ih-
misten lannistaminen ja kurittaminen ei varmasti kannusta ketään, ja minua kiinnostaisi
tietää, onko suomalaisilta kysytty, kannattavatko he työttömyysturvan leikkaamista sem-
moisessa tilanteessa, jossa ihminen on tehnyt kaikkensa työpaikan löytämiseksi ja olisi
valmis menemään tämmöisiin aktivoiviin palveluihin mutta niitä ei ole tarjolla. Onko suo-
malaisilta kysytty tilanteesta, että vaikka olisit itse tehnyt kaikkesi ja olisit valmis teke-
mään mitä tahansa, niin siitä huolimatta leikataan ilman minkäänlaista harkintaa? Veik-
kaan, että ei ole kysytty. 

Toiseksi tässähän leikataan siis työttömän myöskin ihan perusturvaa, joka nyt jo jää alle
köyhyysrajan. Se on ainoastaan 73 prosenttia kansalaiselle lasketusta minimibudjetista,
mihin kaikkein pienituloisin työtön yltää, ja häneltä leikataan. Ei se ole millään lailla kan-
nustavaa. Se on pelkästään lannistavaa.

Ensimmäinen varapuhemies Mauri Pekkarinen:  Ymmärsin, että edustaja Jarvalla on
juuri tähän vastauspuheenvuoro.

16.21 Marisanna Jarva kesk (vastauspuheenvuoro): Arvoisa puhemies! Olisin viitannut
myös tuohon edustaja Kärnän puheenvuoroon siinä mielessä, että meillä on ollut lehdissä
kyllä useita kyselyitä, joissa suomalaiset ovat todenneet, että kyllä tällä hetkellä meillä on
liian passivoiva järjestelmä. Tämä on ollut erityisesti, sanotaanko täysin moraalitonta mei-
dän nuoria suomalaisia kohtaan siinä, että me emme ole kannustaneet nuoria työllisty-
mään, vaan me tiedämme, että on aitoja tarinoita... Olen ollut todella läheisissä tekemisissä
näitten työllisyyshankkeitten ja työttömien kanssa, ja heidän kokemuksensa on ollut se,
että ei, suomalainen yhteiskunta ei kannusta työntekoon, vaan nimenomaan jos nuori ihmi-
nen saa rahaa enemmän kotiin kuin sillä, että hän ottaa työtä vastaan, niin ei se voi olla oi-
kein tätä nuorta kohtaan, ja tässä me olemme tehneet sen karhunpalveluksen. Ja meillä on
34



Pöytäkirjan asiakohta PTK 135/2017 vp
todella kolmannen polven työttömiä, perheitä löytyy, joilla on juuri se, että heillä ei ole
mallia siitä, että he lähtevät kotoa. Siinä on ollut työttömyyttä alueella, mutta tilanne on
kääntynyt eri tavalla, ja jos me emme kannusta työn vastaanottamiseen, niin me kyllä to-
della teemme [Puhemies koputtaa] moraalittoman teon, varsinkin meidän nuorelle polvel-
le.

16.22 Jari Myllykoski vas (vastauspuheenvuoro): Arvoisa herra puhemies! Täytyy sa-
noa, että nyt edustaja Myllykoski putoaa kartalta. Puhutte aivan eri asiasta, kun nyt on ky-
symys siitä, että rangaistaan niitä, jotka kaikkensa tekevät, ei niitä, jotka iltapäivien lehtiot-
sikoissa ovat mukana. [Eduskunnasta: Tämä koskee myös heitä!] Kysymys on juuri siitä,
että nyt te olette tekemässä sitä, että niitä ihmisiä, jotka aidosti ja halukkaasti ja kaikkensa
tekevät, te haluatte rangaista. En olisi ikipäivänä uskonut kuulevani keskustalaisten kan-
sanedustajien suusta tuollaista puhetta. Meidän järjestelmässämme on vikoja, meillä on va-
luvikoja, ja meillä on selkeästi remontoitavaa siinä, että meidän ei pitäisi palkita passiivi-
suudesta, mutta meidän pitää purkaa niitä järjestelmiä, joiden purku edesauttaa töiden vas-
taanottamista. Mutta tämä ei ole sitä, [Puhemies koputtaa] tämä on rangaistusta.

16.23 Antti Rinne sd (vastauspuheenvuoro): Arvoisa puhemies! On helppo yhtyä edusta-
ja Myllykosken ihmettelyyn siitä, että keskustalta kuuluu tällaisia puheita, niin kuin edus-
taja Jarva ja Kärnä esittivät äsken. Kaukana on alkiolaisen ajattelun perusta tästä puheesta.
En olisi uskonut, että näin lähellä kokoomusta löytyy myös keskustapuolueen edustajia. Te
haluatte syyllistää, te haluatte leimata työttömät laiskoiksi ja saamattomiksi ihmisiksi. Nyt
on kysymys siitä, että kaikkensa tehneet ihmiset menettävät työttömyysturvastaan 5 pro-
senttia. 1 000 euron työttömyyspäivärahalla kuukaudessa se tarkoittaa 720 euron menetys-
tä vuositasolla. Se on järkyttävä summa näitten ennestään köyhien ja heikossa asemassa
olevien ihmisten näkökulmasta. Käsittämätöntä puhetta keskustapuolueelta, joka vannoo
alkiolaisuuden nimiin. [Eero Heinäluoma: On Alkio kaukana!]

Ensimmäinen varapuhemies Mauri Pekkarinen:  Myönnän vielä ennen edustaja Kär-
nää, josta lähti tämä debatin vaihe liikkeelle, puheenvuorot edustajille Järvinen, Mäkipää,
Suutari, Uotila, ja sen jälkeen Kärnä.

16.24 Heli Järvinen vihr (vastauspuheenvuoro): Arvoisa puhemies! Meillä on tässä
maassa lukuisia selvityksiä, jotka kertovat, että aktivoinnin pitäisi olla positiivista ja asia-
kaslähtöistä. Työttömät ovat valmiita tekemään töitä, suurin osa heistä. Väitän, että reilusti
yli 90 prosenttia työttömistä lähtisi välittömästi töihin, jos he saisivat joitakin tarjouksia tai
palvelua. Olen itsekin kokenut työttömyyden, ja työttömyysaikanani minuun ei otettu ker-
taakaan edes yhteyttä. Yritin kyllä itse olla aktiivinen, mutta... [Antti Kurvinen: Otetaan
nyt! — Eduskunnasta: Ei kaikkiin!] — Ei kaikkiin.

Toinen asia on se, että tämä ehdotus aktivointimallista koskee kaikkein pahiten niitä, jot-
ka ovat kaikkein heikoimmilla. 30 prosenttia pitkäaikaistyöttömistä on väitöstutkimuksen
mukaan työkyvyttömiä. Lisäksi 20 prosentilla todettiin hoidon ja kuntoutuksen tarvetta.
Miten te pistätte nämä ihmiset hakemaan töitä, kun mahdollisuuksia ei ole? [Puhemies ko-
puttaa] Tämä on rangaistuspaketti.
35



Pöytäkirjan asiakohta PTK 135/2017 vp
16.25 Lea Mäkipää sin (vastauspuheenvuoro): Arvoisa puhemies! Tässä aktiivimallissa
on paljon hyvää, mutta sanon näin pitkän elämän nähneenä, että myös epäkohtia.

Ensinnäkin haastattelumallista Lindström laitettiin lyttyyn, mutta hän täällä esitti, miten
Uudellamaalla on tullut työllisyyttä lisää näillä erilaisilla toimenpiteillä.

Sitten tähän pitäisi kyllä jonkinlainen kohtuus sanoa, että säilyykö työmarkkinatuki tai
päiväraha muuttumattomana, jos työtön siis hakee kaikkea työtä ja yrittää koulutusta. [Juk-
ka Gustafsson: Ei säily!] Sitten on myös tärkeätä, että työvoimaviranomaiset vielä näitä
erilaisia kursseja järjestävät. Jos siihenkään ei pääse, niin tuntuu kyllä ihmeelliseltä, eli täs-
sä pitäisi olla joku semmoinen kohtuuspykälä. [Eero Heinäluoma: Just!] [Puhemies koput-
taa] Vaikka olenkin hallituspuolueen edustaja, niin toivon, että tähän puututtaisiin. Tämä
tuntuu kohtuuttomalta.

Mutta myös uskallan sanoa sen, että tänä päivänä työttömiä on erilaisia. [Puhemies ko-
puttaa] On nuoria, työtä vieroksuvia ja sellaisia, jotka eivät koskaan sovellukaan työelä-
mään. [Puhemies: Arvoisa edustaja, 15 sekunnilla on ylittynyt!] — Just.

16.27 Kari Uotila vas (vastauspuheenvuoro): Arvoisa herra puhemies! Kyllä nyt vähän
kummastuttaa, minkälaiselta keskustapuolueen alueelta Lapista, Oulun vaalipiiristä, Kai-
nuusta tai Pohjanmaalta nämä edustajat ovat, kun eivät näe tätä ongelmaa. Kyllä täällä Uu-
dellamaalla ja Helsingissä sanktioidaan. Täällä joutuu vastuuseen, [Antti Kurvisen väli-
huuto — Mikko Kärnän välihuuto] jos ei ole aktiivinen ja ota vastaan työvoimapalveluja,
työpaikkoja ja niin edelleen. Kyllä siinä sanktiot paukkuvat. Kysymys on siitä, onko oi-
kein rangaista sellaista vaikkapa kainuulaista tai lappilaista työtöntä, joka tekee kaikkensa,
hakee joka päivä työtä, täyttää sata hakemusta, yrittää päästä niihin leikattuihin työvoima-
palveluihin, joita ei Lapissakaan tarpeeksi ole, ja kun ei pääse, kun ei saa työtä, niin häntä
rangaistaan perusturvaa, työttömyysturvaa leikkaamalla. Onko oikein? [Eero Heinäluo-
ma: No ei!]

Ensimmäinen varapuhemies Mauri Pekkarinen: Myönnän vielä vastauspuheenvuorot
edustajille Kontula ja Suutari ja sen jälkeen vastauspuheenvuorot edustajille Kärnä ja Jar-
va.

16.28 Anna Kontula vas (vastauspuheenvuoro): Arvoisa puhemies! Meillä on varsin laa-
jaa ja monipuolista tutkimusta suomalaisten työmoraalista, ja hyviä uutisia: se on erin-
omaisella tasolla. Meillä ei ole mitään syytä olla huolissamme suomalaisten halukkuudes-
ta tehdä työtä. Meidän työttömyysturvajärjestelmän pakottavuudessa ei myöskään ole mi-
tään syytä huoleen ainakaan sen perusteella, että sieltä näyttää niitä karensseja satelevan
kymmeniätuhansia, jopa satojatuhansia jatkuvasti — jos kieltäydyt työstä tai toimenpitees-
tä, siitä seuraa melko automaattisesti karenssi. On selvää, että kaikissa järjestelmissä on
aina yksilöitä, jotka eivät noudata sen pelisääntöjä joko yksilöllisistä motiiveista tai omas-
ta kunnostaan johtuen, mutta ei mitään isoa yhteiskunnallista järjestelmää tehdä näiden
pienten marginaalien näkökulmasta. Ei verottaja vaadi enää nykypäivänä meiltä jokaista
lippua ja lappua sen takia, että joku välttelee veroja. Saman pitäisi päteä myös työttömiin.

16.29 Eero Suutari kok (vastauspuheenvuoro): Arvoisa puhemies! SDP:n puheenjohtaja
yhdistää moraalittomuuden ja epäinhimillisyyden ja kokoomuksen. Minun mielestäni se ei
tähän saliin sovi. Täytyisi vähän miettiä, mitä täällä sanotaan. Se on tarkoituksellista mus-
36



Pöytäkirjan asiakohta PTK 135/2017 vp
tamaalaamista. Ainakin minä koen sen sillä tavalla. Itse olen työllistänyt ihmisiä, ja joten-
kin tuntuu, että tämä on käsittämätöntä puhetta puolueen puheenjohtajalta. Totta kai tämän
esityksen voi käsittää sillä tavalla kuin te sanotte, mutta keskustellaan tässä ihan normaa-
listi näistä asioista. 

16.30 Mikko Kärnä kesk (vastauspuheenvuoro): Arvoisa herra puhemies! Minua hive-
nen huvittaa, että edustaja Rinne pyrkii kouluttamaan minua alkiolaisuudessa. Haluan to-
deta, että alkiolaisuuteen kuuluu ihmisyys ja myös itsensä kehittäminen. Ja näiden teidän
puheenvuorojenne perusteella näyttää siltä, että te sen sijaan haluatte tukea tällaista passii-
vista syrjäytymistä. Kuuluuko se demarien arvoihin sitten? [Välihuutoja vasemmalta] 

Te vastustitte haastatteluja sieltä oppositiosta, te olitte niitä vastaan. Niistä on tullut pel-
kästään hyvää palautetta kansalaisilta. Tätä on pidetty erinomaisena asiana. 

Haluan vielä todeta tähän loppuun, että me emme missään tapauksessa halua rankaista
emmekä rankaise sellaisia työttömiä, jotka ovat työttöminä vasten tahtoaan, vaan me ha-
luamme patistella töihin ne, jotka eivät sitä työtä muuten vastaan ota. [Välihuutoja]

16.30 Marisanna Jarva kesk  (vastauspuheenvuoro):  Arvoisa puhemies! Työttömien
osalta on erityisen tärkeää, että heidät otetaan huomioon jokainen henkilönä ja heidän ti-
lanteensa huomioidaan henkilökohtaisesti. Siitä meillä on Kainuussa erityisen hyvät koke-
mukset, työllisyyshankkeessa ja työllisyyskokeilussa on nimenomaan otettu huomioon sen
henkilön henkilökohtainen tilanne: mikä on hänen vahvuutensa, onko hänellä lukihäiriötä,
miten hänen pitää kouluttautua, että hän voi ottaa työtä vastaan? Aikaisemmin meillä on ol-
lut kova työttömyys. On ollut myös vaikea työllistää. Tällä hetkellä on työvoimapula, ja
meidän pitää saada erityisesti nuoret sille ajatuksenkannalle, että on aina tärkeää olla aktii-
vinen. Nyt meillä on myös lukematon määrä keinoja, mitä kautta voi itseänsä kehittää. Ja
on tärkeää, että nimenomaan Sipilän hallitus on vienyt eteenpäin sitä, että työttömyystur-
valla jatkossa voi myös opiskella — ei ole voinut aikaisemmin — ja voi työllistää itsensä
yrittäjänä. Tämä on ollut tärkeää, ja näitä keinoja tuodaan, ja nimenomaan näillä haastat-
teluilla autetaan siinä, että henkilökohtaisesti tullaan ihmistä auttamaan. Aikaisemmin [Pu-
hemies koputtaa] ei tätä kontaktia ole otettu — ei ole oltu kiinnostuneita. 

16.31 Antti Rinne sd (vastauspuheenvuoro): Arvoisa puhemies! Haluan todeta, että ar-
vosteluni kohdistuu tähän lakiesitykseen, sen sisältöön ja siihen epäoikeudenmukaisuu-
teen ja moraalittomuuteen, jota se pitää sisällään. Ja se edustaa sitä arvomaailmaa, mitä
täällä nyt kokoomuslaiset ovat kehuneet. Täällä nimenomaan edustaja Vartiainen on to-
dennut, että tämä on loistava malli, joka parantaa tilannetta. On todella käsittämätöntä, että
tämmöistä mallia viedään eteenpäin.

Sitten olen pahoillani siitä, että jouduin, edustaja Kärnä, opettamaan alkiolaisuudesta,
koska teidän puheenne, teidän tekonne, nyt tämä hallituksen esitys, osoittavat selkeästi sen,
että alkiolaisuus on kaukana tästä teidän ajattelustanne. [Keskustan ryhmästä: Höpö höpö!]

Ensimmäinen varapuhemies Mauri Pekkarinen: Tähän vastauspuheenvuoro, edustaja
Kurvinen.

16.32 Antti Kurvinen kesk (vastauspuheenvuoro): Arvoisa herra puhemies! On hieno
asia, että annatte mahdollisuuden keskustella keskusta-aatteesta täällä Suomen arvovaltai-
37



Pöytäkirjan asiakohta PTK 135/2017 vp
simmalla keskusteluareenalla, ja kiitos siitä sosiaalidemokraateille ja oppositiolle, että
meidän oppi-isämme Santeri Alkio otettiin esille. Alkiohan on aina puhunut itseauttamis-
kyvystä, ja hänhän oli sen kannalla, että meidän pitää auttaa heikko-osaisia, köyhiä, vai-
keassa tilanteessa olevia ihmisiä itse auttamaan itseään ja nousemaan sieltä köyhyydestä, ei
niin, että heitä erilaisilla passiivisilla tukimekanismeilla pidetään siellä kotona. Tämä on se
vasemmiston ja keskustan ero, tämä on se sosiaalidemokraattien ja keskustalaisen aatteen
ero.

Arvoisa puhemies! Toivoisin, että asiasta vastaava ministeri voisi vielä ottaa esille sen,
millä tavalla nyt tämä malli soveltuu niihin pienempiin kuntiin, harvemmin asuttuihin kun-
tiin. Tuleeko sinne mahdollisuuksia täyttää tämä aktiivisuusvelvoite? Ja en voi olla mainit-
sematta oppositiolle sitä asiaa, että meillä on monta pientä kuntaa, joissa on tällä hetkellä
työvoimapula, ja samaan aikaan me maksamme asumistukia Helsinkiin, Tampereelle,
muualle. Milloin ne työttömät tulevat töihin Härmään? Milloin ne tulevat töihin Lappiin?
[Puhemies koputtaa] Kysynpä vain sitä. [Eduskunnasta: Työn perässä!]

Ensimmäinen varapuhemies Mauri Pekkarinen: Arvoisat edustajat, täällä on paljon
vastauspuheenvuoroja. Myönnän vastauspuheenvuoron myöhemminkin sitä pyytäneelle,
jos hänellä näyttää olevan vastaus nimenomaan siihen edellä käytettyyn puheenvuoroon.
Tätä periaatetta noudatan.

16.34 Eero Heinäluoma sd (vastauspuheenvuoro): Arvoisa puhemies! Kyllä tuntuu siltä,
että keskusta nyt menee aika syvälle suohon, kun kuuntelee näitä viimeisiä puheenvuoroja.
Te puhutte siitä, että jos ihminen kieltäytyy työstä eikä ota työtä vastaan, niin pitää olla
seurauksia. Ne seurauksethan ovat olleet olemassa: tulee karenssi, ei saa työttömyystur-
vaa, jos ei ota tarjottua työpaikkaa vastaan. Eihän tämä ehdotus sitä koske, arvoisa keskus-
ta, vaan tämä koskee sitä, että kun olet hakenut työpaikkaa, olet pyrkinyt haastatteluun, olet
valmis ottamaan koulutusta vastaan mutta et saa työpaikkaa itsestäsi riippumattomista
syistä eikä ole myöskään yhteiskunnalla antaa koulutuspaikkaa, koska rahat on leikattu,
niin sen jälkeen sinulta leikataan. Lukekaa tämä ehdotus, lukekaa perustuslakivaliokunnan
lausunto. Tämä ehdotus on — juuri niin kuin edustaja Mäkipää, jolle nostan suuresti hat-
tua, sanoi — kohtuuton. Sinusta itsestäsi riippumattomista syistä [Puhemies koputtaa] olet
työtön, ja työttömyysturvaa leikataan.

16.35 Anna Kontula vas (vastauspuheenvuoro): Arvoisa puhemies! Edustaja Kurvinen,
on vaikea kuvitella passivoivampaa mallia kuin tämä aktiivimalli, joka sekä työntää ihmi-
set toimeentulotuelle, joka on mahdollisimman passivoiva tulonsiirtomuoto, että samanai-
kaisesti viestittää heille, että te ette ole täysivaltaisia yhteiskunnan jäseniä ja tämä yhteis-
kunta ei kohtele teitä reilusti. On vaikea kuvitella, mikä muu kombinaatio passivoisi ihmi-
siä yhtä tehokkaasti kuin nämä kaksi, sekä raha että viesti, jotka kumpikin osoittavat paik-
kaa yhteiskunnan ulkopuolella.

Edustaja Jarva, aktiivimalli ei ole Kainuun malli. Se ei sisällä yksilöllisiä elementtejä. Se
ei sisällä ihmisen näkemistä yksilönä. Siinä on kysymys nimenomaan automaatiosta, jossa
ihmisiä käsitellään massoina eikä oteta heidän yksilöllisiä piirteitään huomioon, mahdolli-
sia yksilöllisiä ongelmia työn löytymisen kanssa.
38



Pöytäkirjan asiakohta PTK 135/2017 vp
16.36 Eero Suutari kok (vastauspuheenvuoro): Arvoisa puhemies! Olen erittäin pahoil-
lani siitä, että edustaja Rinne käyttää tosiaan yhtäläisyysmerkkejä sellaisissa sanoissa kuin
"epäinhimillisyys" ja "moraalittomuus" ja "kokoomus". Minusta se ei kyllä kuulu tähän sa-
liin, toistan sen toisen kerran. Olisin odottanut, että siinä olisi nyt edes jotain lievennystä
ollut, mutta kun ei ollut, niin täytyy sanoa, että jotain pitää tehdä tässä asiassa sitten seu-
raavaksi.

Tässä aktiivimallissahan omavastuupäivien määrää vähennetään siinä alussa, kaksi päi-
vää tulee vähemmäksi, vaikka puoleen vuoteen ei ole hakemassakaan työtä, ja yleensä kol-
messa kuukaudessa puolet työttömistä saa työpaikan ja puolessa vuodessa jo siitä toinen
kolmannes. Uskon, että puolessa vuodessa loppujen lopuksi siellä kuitenkin toimii työvoi-
matoimisto, ja toivon, että tämä toimii ja tämä ei ole niin paha niille, jotka saattavat kärsiä
tästä yhden päivän menetyksestä, [Puhemies koputtaa] mitä täällä on laskettu.

16.37 Outi Alanko-Kahiluoto vihr (vastauspuheenvuoro): Arvoisa puhemies! On todel-
la surkeaa, että keskustassa viitataan tässä yhteydessä Santeri Alkioon. Totta, Santeri Al-
kio taisi sanoa niin, että ihmisiä pitää auttaa itse auttamaan itseään. Mutta mitä hallitus te-
kee? Kun te leikkaatte työttömän työttömyysturvaa, te aiheutatte sen, että nämä ihmiset
joutuvat turvautumaan toimeentulotukeen. Ja miksi kutsutaan toimeentulotukea? Köy-
hyystutkijat kutsuvat sitä köyhyyskatiskaksi, koska se on sosiaaliturvaetuus, josta ihmisen
on hyvin vaikea omin avuin itse päästä ulos, päästä pois ja päästä töihin sen vuoksi, että sii-
nä ei ole vastaavaa suojaosaa kuin on työttömän työttömyysturvassa. Jos saat työttömän
työttömyysturvaa, saat tehdä 300 euron edestä kuukaudessa töitä, ilman että sinulta leika-
taan sosiaalietuutta. [Puhemies koputtaa] Jos olet toimeentulotuella, tätä samaa mahdolli-
suutta ei ole. Toimeentulotuki on köyhyysloukku. [Puhemies koputtaa] Opetelkaa edes pe-
rusasiat, ennen kuin tulette tänne viittaamaan Santeri Alkioon. Hän oli sentään vähän fik-
sumpi mies kuin mitä te nyt osoitatte. [Antti Kurvinen: Hän oli fiksumpi kuin minä olen!
— Ben Zyskowicz: Puhu vaan omasta puolestasi!]

Ensimmäinen varapuhemies Mauri Pekkarinen: Vastauspuheenvuoro nyt tähän, edus-
taja Kurvinen. 

16.38 Antti Kurvinen kesk (vastauspuheenvuoro): Arvoisa herra puhemies! Olen täysin
samaa mieltä kuin edustaja Alanko-Kahiluoto, että Santeri Alkio oli paljon fiksumpi kuin
minä, ja rohkenen sanoa, että fiksumpi myös kuin edustaja Alanko-Kahiluoto, vaikka hän
hyvin fiksu onkin.

Kyllähän tässä lakiesityksessä on erittäin monia tapoja, joilla tämä aktiivisuusvelvoite
voidaan täyttää, ja olen ihan samaa mieltä kuin edustaja Mäkipää siitä, että nyt täytyy huo-
lehtia siellä käytännön toimeenpanossa siitä asiasta, että meillä on tarjolla näitä erilaisia
työtoiminnan muotoja myös pienemmissä kunnissa ja joka puolella Suomea. 

Meillähän on aika avokätinen työttömyysturva — kun ollaan rehellisiä, näinhän Suo-
messa se tilanne on — mutta meillä on maailmalta, vaikkapa Tanskasta, erittäin hyviä ko-
kemuksia siitä, että kun on painetta, että leikataan sitä tukea, niin silloin ihmiset lähtevät
toimimaan, ja siellä on aika onnistunutta työllisyyspolitiikkaa.

Santeri Alkio oli sitä mieltä, että ihmisen pitää huolehtia itsestään, ihmisen pitää yrittää
ja tehdä töitä ja siihen yhteiskunnan pitää tukea. [Puhemies koputtaa] Sairaita, vammaisia
ja heikkoja pitää tukea, mutta työikäiset pitää saada töihin. Se on alkiolaisuutta.
39



Pöytäkirjan asiakohta PTK 135/2017 vp
Ensimmäinen varapuhemies Mauri Pekkarinen: Tähän vastauspuheenvuoro, edustaja
Heinäluoma.

16.39 Eero Heinäluoma sd (vastauspuheenvuoro): Arvoisa puhemies! Tanskassa keski-
määräinen työttömyysturva on 90 prosenttia palkoista. Meillä se on 50—60 prosenttia.
[Vasemmalta: Juuri näin!] Tätä edustaja tässä kutsuu avokätiseksi, niinkö se oli? [Jukka
Gustafsson: Oli!] Avokätiseksi. Ihmettelen, missä on keskustan tuntemus työttömyydestä.
Eikö teillä ole ketään lähellänne, joka olisi joutunut työttömäksi, menettänyt puolet tulois-
taan? No, miten te voitte sanoa, että se on avokätistä, jos saa puolet palkastaan joutuessaan
työttömäksi? Miten te voitte sanoa sitä avokätiseksi ja sitten kehua Tanskaa, jossa se työt-
tömyysturva on 90 prosenttia palkasta?

Vielä kerran: tämä esitys ei koske yhtään aktiivitoimea eikä niiden lisäämistä vaan sitä,
että jos ihminen ilman omaa syytään ei ole päässyt aktiivitoimiin eikä löytänyt työpaikkaa,
niin häneltä kylmänviileästi leikataan sitä ennestäänkin pohjoismaalaisittain katsottuna
pientä työttömyysturvaa, [Puhemies koputtaa] ja sitä kepu puolustaa.

16.40 Hannakaisa Heikkinen kesk (vastauspuheenvuoro): Arvoisa herra puhemies! Ku-
ten varmaan olette huomanneet, tässä StV:n mietinnössä esitämme tämän lausumaehdo-
tuksen myötä, että jos näyttää sille, että syrjäseuduilla niitä aktiivisuuden osoittamisen
muotoja ei löydy, niin sitä korjataan. Kyllä tämän lyhyenkin eduskuntauran puitteissa pys-
tyn sen sanomaan, että mehän koko ajan rukkaamme näitä työllisyyteen ja työttömyyteen
liittyviä lakeja. Maailma muuttuu ja kun huomataan, että tarvitaan uutta lainsäädäntöä, sitä
toteutetaan. Ei tämä ole mitenkään finaali tässäkään asiassa.

Minusta on tosi hienoa, että uusia kokeiluja tehdään. Muistatteko, mikä elämöinti oli sii-
tä, että nämä haastattelut otetaan käyttöön? Oppositio lyttäsi etukäteen täysin sen ajatuk-
sen, ja kuinka ollakaan, nyt sitä kehutaan monin paikoin, moni on työllistynyt sitä kautta.
Että ei tapettaisi hyviä ideoita etukäteen. Mutta kyllähän tällä älämölöllä televisioaikaa saa.

Ensimmäinen varapuhemies Mauri Pekkarinen:  Myönnän vastauspuheenvuoron
edustaja Järviselle, joka on odottanut sitä pitkään.

16.42 Heli Järvinen vihr (vastauspuheenvuoro): Arvoisa puhemies! Muistutan vain, että
aika moni meistä oppositiossa kannatti haastattelumallia, olimme huolissamme vain siitä,
että työntekijöitä on liian vähän. Käytäntöhän on osoittanut, että työntekijöitä on liian vä-
hän. Aika moni on päässyt vasta yhden kerran haastatteluun, kun niitä pitäisi tehdä kolmen
kuukauden välein. Sitä me pohdimme.

Tämä lakiesitys on ongelmallinen siinä, että kaikki ne, jotka tekevät todella paljon töitä
työllistyäkseen mutta eivät työllisty, saavat siitä huolimatta rankaisun. Tämä on epäreilu
myös siinä, että meillä paljon työttömiä, joilla on erilaisia elämänhallintaongelmia. Heillä
on sairauksia, päihdeongelmia ja niin edelleen. Tämä rankaisee myös heitä, koska heillä ei
ole mahdollisuutta päästä töihin. 

Nyt haluaisinkin ministereiltä vastauksen siihen, kun viimesijainen vaihtoehto näille ih-
misille, jotka eivät omasta yritteliäisyydestään huolimatta työllisty, on se, että he hakevat
työkyvyttömyyseläkettä. On iso uhka, että tämä järjestelmä ruuhkaantuu pahasti. Mitä pi-
täisi tehdä?
40



Pöytäkirjan asiakohta PTK 135/2017 vp
16.43 Mika Kari sd (vastauspuheenvuoro): Arvoisa herra puhemies! Tosiaan perjantaina
sanoinkin, että olen itse työskennellyt pitkäaikaistyöttömien ja vajaakuntoisten ihmisten
työllisyyspalveluiden vetäjänä Lahdessa toistakymmentä vuotta, lähes viisitoista vuotta
erilaisissa tehtävissä. Nyt viikonlopun aikana, perjantain keskustelun jälkeen minuun otti
yhteyttä useampi kollega, alan ammattilainen. Yhdessä luimme asiantuntijalausuntoja niin
sosiaali- ja terveysvaliokunnan mietintöön liittyen kuin laajemminkin tämän asian ympä-
riltä ja yhdessä hämmästelimme sitä, miksi asiantuntijuus tässä asiassa on ohitettu. Asian-
tuntijuuden on korvannut ideologia, ajatus, joka täälläkin tulee — nyt jo myös keskustan
puheenvuoroissa, kokoomuksellahan näitä puheenvuoroja on ollut aikaisemminkin — että
työtön ei haluaisi itse työllistyä ja että ainoa keino saada ihminen töihin on pakottaa hänet
tavalla tai toisella, tässä leikkaamalla työttömyysturvaa. Tässä tasavallassa eläinkokeet on
kielletty, mutta tämmöisiä ihmiskokeita tehdään nyt tällä hetkellä työttömien selkänahasta
repien. 

Hämmästelen kyllä näitä puheita avokätisestä työttömyysturvasta. Aion kyllä edustaja
Kurviselta [Puhemies koputtaa] vähän tentata meidän työttömyysturvan tasoa tämän istun-
non jälkeen.

16.44 Mikko Kärnä kesk (vastauspuheenvuoro): Arvoisa herra puhemies! On kyllä hy-
vin mielenkiintoista, että silloin, kun näistä pakollisista haastatteluista täällä salissa kes-
kusteltiin, ne saivat varsin yksimielisen tuomion tuolta oppositiosta. Esimerkiksi edustaja
Kontula aivan lehdissä totesi, että nämä haastattelut eivät tule auttamaan työllistymisessä.
Edustaja Kontula, oletteko te nyt valmis sanomaan, että te olitte väärässä?

Hämmästelen myös tätä keskustelua siitä, että tämä nykyinen malli, tämä nykyinen pas-
sivoiva malli olisi jollakin tavalla hyvä. Se ei missään tapauksessa sitä ole, vaan se antaa
mahdollisuuden monelle nuorelle olla työttömänä aivan omasta vapaasta tahdostaan. He
haluavat jäädä sinne, koska se toimeentulo on sen verran hyvä. Haluankin nyt kysyä koko
oppositiolta: Onko se teistä oikein? Tuleeko ihmisen saada valita työttömyys ratkaisuna,
jonka jälkeen valtio häntä elättää?

Ensimmäinen varapuhemies Mauri Pekkarinen:  Vastauspuheenvuoro nimeltä maini-
tulle edustaja Kurviselle.

16.45 Antti Kurvinen kesk (vastauspuheenvuoro): Arvoisa herra puhemies! Arvostan
edustaja Karin osaamista työttömyysturvassa ja työllisyyspolitiikassa, enkä lähde ollen-
kaan sitä haastamaan ja mielellään kuulen vaikkapa tuolla eduskunnan hyvässä kahvilassa
lisää oppia, ja arvostan myös edustaja Heinäluoman osaamista. Mutta kyllähän todellisuu-
dessa, arvoisa puhemies, kun ollaan rehellisiä, Suomessa on varsin hyvä työttömyysturva,
kun katsotaan maailmanlaajuisesti, ihan teollisuusmaita ja kaikkia maailman maita. Tie-
dän, että Tanskassa on parempi työttömyysturva, varmasti löytyy joitakin Pohjoismaita,
joissa voi olla jollakin lailla parempi työttömyysturva, mutta kyllähän meillä kuitenkin
aika hyvä turva on Suomessa, kun maailmanlaajuisesti katsotaan. Tämä on tosiasia.

Ja olen kyllä edustaja Kärnän kanssa samaa mieltä siitä asiasta, että ei kai meillä voi olla
sellainen tilanne, että ihmisellä on subjektiivinen oikeus valita, että ei tee yhtään mitään, ja
sitten sitä pitää tukea. Suurin osa työttömistä haluaa työllistyä, ja sitä pitää auttaa. Talou-
den rattaat on saatu pyörimään tällä vaalikaudella. Viime vaalikaudella työttömiä tehtiin li-
sää.
41



Pöytäkirjan asiakohta PTK 135/2017 vp
16.46 Maria Tolppanen sd (vastauspuheenvuoro): Arvoisa puhemies! Kun puhutaan täs-
tä hyvästä työttömyysturvasta, niin annan pari lukua. Työmarkkinatuki on tällä hetkellä
697 euroa kuukaudessa. Kun siitä vähennetään tämä leikkaus, miinus 32 euroa 40 senttiä,
jää 664 euroa kuukaudessa. Tämäkö on teidän mielestänne hyvä työttömyysturva? [Kari
Uotila: Ja verot pois!] — Ja vielä verot pois. — Minä voin kertoa, että tuolla 32,40 eurolla
saa sellaisesta ruokakaupasta, joka myy vähän alennettuun hintaan tavaraa, kaksi kassia
ruokaa, ja kahdella kassilla ruokaa syötetään koko perhe koko viikon. Minä ihmettelen näi-
tä puheita, mitä täällä on.

Ja arvoisa ministeri Lindström, minä hämmästelen, että te tuotte tällaisen lain tänne. Te
olette sentään kokenut työttömyyden. Te tiedätte, mitä se on. Te tiedätte, mikä on se ihmi-
sen tunne silloin. 

Töitä pitää löytyä, ei keppiä.

16.47 Jukka Gustafsson sd (vastauspuheenvuoro): Arvoisa puhemies! On tämä nyt aika
erikoista tämä keskustan esiintyminen tässä yhteydessä. Minä olen todella pettynyt. Minä
ymmärrän, että tämä on vähän samanlainen suojaliike kuin pari kolme tuntia sitten oli
edustaja Zyskowiczilta, joka halusi siirtää keskustelun suojaosuuteen, tähän 300 euroon.
No nyt sitten on keskustan oikeistolainen ryhtiliike. Kun tässä asiakeskustelussa ette pär-
jää, niin te rupeatte puhumaan yleisellä tasolla siitä, että osa työttömistä on... Mutta se on
rajallinen, se on pieni osa. Aivan niin kuin edustaja Kontula sanoi, niin suomalaiset ovat
ahkeria ja he haluavat mennä töihin, ja tässä lakiesityksessähän on nyt kysymys siitä, että
oikeusvaltioperiaate ei toimi. Eli ei voi itse vaikuttaa käytännössä siihen, [Puhemies koput-
taa] miten tämän käy, että viedäänkö se 5 prosenttia vaiko ei. Ottakaa siihen kantaa, älkää-
kä höpiskö ihan turhanpäiväisiä nyt tähän keskusteluun. [Puhemies: No nyt, edustaja Gus-
tafsson...] Nolottaa teidän puolestanne!

Ensimmäinen varapuhemies Mauri Pekkarinen:  Arvoisat edustajat! Kernaasti en tule
omalla puhemiehen puheella päälle, kun puhutte, mutta silloin kun kello ylittää 15 sekun-
nilla sovitun rajan, teen sen jatkossakin, ja teen vähän aikaisemminkin jatkossa. [Jukka
Gustafsson: Se on ihan oikein.] 

16.49 Peter Östman kd (vastauspuheenvuoro): Puhemies! Edustaja Kärnä kysyi koko
oppositiolta, olemmeko me sitä mieltä, että on oikein, että ihminen ei lähde töihin — tai en
nyt muista ihan sanatarkasti, mutta tulkitsin sen näin — ja minun vastaukseni meidän osal-
tamme siihen on: Katsomme, että tukijärjestelmien tehtävä on turvata eläminen, mutta nii-
den tason ei kuitenkaan tarvitse riittää nostamaan köyhyydestä. Sanon myös, että työttö-
myyden ja köyhyyden poistamisen sekä syrjäytymisen vähentämisen tulee olla jokaisen
poliitikon ykköstavoite, mutta köyhyyteen auttaa vain työnteko. Siinä mielessä ihmettelen
hiukan tätä keskustelua. Kyllä kaikenlainen aktivointi on eduksi. Jos jäisin työttömäksi,
kyllä minä ainakin olisin iloinen, jos työvoimatoimisto olisi aktiivisesti auttamassa minua
löytämään uutta työtä. [Jukka Gustafsson: Tästä olemme samaa mieltä!]

16.50 Pia Kauma kok (vastauspuheenvuoro): Arvoisa puhemies! Hallituspuolueen edus-
tajana on ollut todella mielenkiintoista seurata tätä keskustelua. Pitää muistaa, että halli-
tuksen lähtökohtahan on tietenkin aktivoida ihmisiä, mutta kyllä minusta täällä myöskin
monet oppositiopuolueiden edustajat ovat ihan oikeassa siinä, että siinä voi käydä niin, että
42



Pöytäkirjan asiakohta PTK 135/2017 vp
sellaista henkilöä, joka yrittää todella hakea sitä työpaikkaa ja ei sitten saa sitä, rangais-
taan. [Outi Alanko-Kahiluoto: Näin on!] 

Minun mielestäni tämä lakiesitys vaatisi kyllä täydennykseksi sen, [Outi Alanko-Kahi-
luoto: Hyvä!] että suoja-osaa, joka tällä hetkellä on 300 euroa, joko korotetaan esimerkiksi
600 euroon taikka se jollakin tavalla sidotaan ansiotasoon, joka henkilöllä on ollut, ja
myöskin että työvoimapalveluja todella kohdennetaan paremmin. Tämä laki yksinään ei
ratkaise ongelmia, ja toivon, että, työministeri, otatte tähän asiaan kantaa ja teette esityksiä
myöskin jatkoa ajatellen. [Jukka Gustafsson: Olipa fiksu puhe!]

Ensimmäinen varapuhemies Mauri Pekkarinen: No niin, olen varma, että edustaja Hei-
näluomalla on vastauspuheenvuoro juuri tähän. 

16.51 Eero Heinäluoma sd (vastauspuheenvuoro): Arvoisa puhemies! Kiitän edustaja
Kaumaa, niin kuin kiitän myös edustaja Mäkipäätä, että hallituspuolueiden riveistä on löy-
tynyt kaksi suoraselkäistä, jotka rohkenevat sanoa sen ongelman niin kuin se on, eli että se
ei ole oikein, että ihmistä, joka on ollut äärimmäisen ahkera, rangaistaan 5 prosentin leik-
kurilla sen jälkeen, jos työpaikkaa ei ole löytynyt. Tämä on se tämän koko keskustelun
ydin.

Kun täällä edustaja Kärnä maalaa ihan ikiomaa pirua seinälle sanomalla, ettei ole oikeut-
ta jäädä ulkopuolelle työelämän ikään kuin laiskottelemaan, niin ei olekaan. Sitä varten
meillä on ollut sanktiot, että jos kieltäydyt työpaikasta, niin työttömyysturvaa leikataan,
voidaan leikata myös toimeentulotukea. Sitähän tämä esitys ei koske ollenkaan. Tämä kos-
kee — vielä kerran — niitä ihmisiä, jotka ovat tehneet kaikkensa työllistyäkseen mutta ei-
vät ole löytäneet työtä ja sen jälkeen heiltä leikataan työttömyysturvasta. Nyt me kuulem-
me, että keskustan takarivi innolla puolustaa tämmöistä järjestelmää. Ajattelen vain, mikä
meteli olisi, jos maataloustukea oltaisiin leikkaamassa 5 prosenttia. 

16.52 Arja Juvonen ps (vastauspuheenvuoro): Arvoisa herra puhemies! Niin se on, että
surman suuhun teidät ministerit on heitetty sinne aitioon, ja täällä olen ainoana sosiaali- ja
terveysvaliokunnan jäsenenä. Esimerkiksi kokoomuksesta täällä ei ole ketään paikalla,
mutta täällä on Pia Kauma, joka toitte hyvin ajatuksia esiin tässä. Tämä on todellakin koh-
tuuton työttömälle. Päivärahaa leikataan, jos et ole löytänyt työtä. Eipä täällä kyllä ole si-
nisistäkään ketään. Valiokunnassa kyllä asiaa puolusteltiin, mutta täällä ei olla sitten kes-
kustelemassa meidän kanssamme. Tämä on erittäin suuri harmi. Sosiaali- ja terveysvalio-
kunnan jäseniä kyllä minä kaipaisin tänne. Keskustasta on kyllä joku siellä paikalla. [An-
neli Kiljunen: On täällä Kiljunen!]

Meidän mielestämme tämä pitäisi... [Välihuutoja] — Anteeksi, edustaja, hetkinen. Kyl-
lä, kyllä. No, tässä nyt ollaan paikalla ja tässä puhutaan ja minuutti kulkee. [Naurua] —
Mutta kuten esitin siellä valiokunnassa, tämä esitys tulisi vetää pois, ja haluaisinkin kuulla
ministereiltä, millä tavalla te suhtaudutte nyt kaikkeen tähän kritiikkiin, mitä te saatte tääl-
lä.

Ensimmäinen varapuhemies Mauri Pekkarinen: Vastauspuheenvuoro, edustaja Kurvi-
nen, edustaja Heinäluoman puheenvuoron johdosta. 
43



Pöytäkirjan asiakohta PTK 135/2017 vp
16.53 Antti Kurvinen kesk (vastauspuheenvuoro): Arvoisa puhemies! Vastaan edustaja
Heinäluomalle sen, kun hän kaivaa tämän vanhan 1950-luvun kateuspolitiikan välineen,
että kyllähän ne maanviljelijät varmaan mustan pörssin rahat liiviin laittavat ja kaupungis-
sa köyhät. Voin edustaja Heinäluomalle kertoa, että vaikka meillä on ollut katovuosi taka-
na [Jukka Gustafsson: Asiaa, asiaa!] ja maataloudessa on kriisi, maanviljelijät eivät edes
saa sitä toimeentulotukea, mistä te puhutte, kun heillä sattuu olemaan peltoa, vaikka se ei
tuottaisi yhtään mitään. Seurakunnan diakonia-apu auttaa heitä. Se tilanne on maanviljeli-
jöillä, voin kertoa edustaja Heinäluomalle, jos Helsingissä se asia on unohtunut.

Arvoisa puhemies! Totean vielä myös sen asian, että työttömyysturvamme on toki pieni
ja suurin osa työttömistä haluaa työllistyä mutta minulta kansalaiset kysyvät aina tuolla
kaupungeilla ja kunnissa, minkä takia opiskelijan, lasta kotona hoitavan, sairaana olevan
ihmisen minimiperusturva on heikompi kuin työttömien turva. Seuraavan kerran pyydän
heitä laittamaan viestiä sosiaalidemokraattien puoluetoimistoon, että miksi työttömyys on
arvokkaampaa kuin opiskelu tai kotona oleminen minimipäivärahoilla. [Jukka Gustafs-
son: Taas väistöliike!]

Ensimmäinen varapuhemies Mauri Pekkarinen: Debatin tähän vaiheeseen myönnän
vielä vastauspuheenvuorot edustajille Uotila ja Kari, ja sitten muut fokukset esille. 

16.54 Kari Uotila vas (vastauspuheenvuoro): Arvoisa puhemies! Puheenvuorostani viri-
si aika räväkkä debatti. Valtaosin se meni aivan muihin asioihin kuin mistä tässä laissa on
kysymys. [Eero Heinäluoma: Juuri näin!] Tässä laissa ei ole kysymys siitä, pitäisikö työn-
tekijöitä positiivisella tavalla aktivoida ja kannustaa töihin. Ei ole kysymys siitä, annetaan-
ko tällä lailla tai otetaanko tällä lailla pois valinnanvapaus työttömyyden tai työpaikan vä-
lillä. Tässä laissa on kysymys siitä, että rangaistaan niitä työttömiä, jotka tekevät kaikken-
sa saadakseen työpaikan tai päästäkseen työvoimapalvelujen tai koulutuksen piiriin. Heitä
rangaistaan tässä. Puhukaa tästä laista älkääkä kääntäkö puheenaihetta ihan muualle. 

16.55 Mika Kari sd (vastauspuheenvuoro): Arvoisa herra puhemies! Se, minkä takia
hämmästelin keskustan puolelta esitettyjä puheenvuoroja, lähtee siitä tuntemuksesta ja lo-
giikasta, että nimenomaan syrjäalueilla, kaupunkien ulkopuolella, missä työttömyys myös
jäytää syvästi, ei ole niitä aktivointityökaluja, joilla ihmisiä pystytään aktivoimaan. Voin
kuvitella mieleni sopukoissa, millainen meteli viime kaudella olisi noussut, jos silloinen
hallitus olisi tehnyt tämmöisen esityksen. Silloista hallitusta olisi syytetty vahvasta keskit-
tämispolitiikasta. Nyt te hyväksytte tämmöisen keskittämisen. Pidän sitä epäjohdonmukai-
sena. 

On jo aika todeta, että tämä hallituksen esitys on nyt karilla. Pohja vuotaa, iso reikä on
pohjassa, ja edustajat Kauma ja Mäkipää hienolla ja arvokkaalla tavalla toivat esiin myös
hallituspuolueiden sisältä ne ongelmat, jotka tähän lakiesitykseen liittyvät. Toivon, että
näiden kahden edustajan näkemykset myös [Puhemies koputtaa] kuunnellaan hallituspuo-
lueissa, ei pelkästään oppositiossa. 

16.56 Matti Torvinen sin (vastauspuheenvuoro): Arvoisa puhemies! Täällä ovat perus-
suomalaisten edustajat nimenomaan olleet aikoinaan tätä kymmenkohtaista ohjelmaa hy-
väksymässä, muun muassa Juvonen, jota on jopa puoluetovereiden mukaan kaavailtu so-
44



Pöytäkirjan asiakohta PTK 135/2017 vp
siaali- ja terveysministeriksi, mutta onneksemme näin ei sitten käynytkään. [Arja Juvosen
välihuuto] Olisiko hän nyt sitten sitä puolustanut?

Mutta jos palataan vielä sitten näihin muihin kysymyksiin, niin haluaisin tuoda esille
sen, että täällä on väitetty, että asiantuntijalausunnot olisivat olleet pelkästään tätä vastaan.
Näinhän ei ole. Täällä on kokonaan jätetty huomiotta Yrittäjien mielipide. Eli Yrittäjät on
ollut sitä mieltä, että tässä on myös positiivista. Minä en väitä, että he ovat pelkästään oi-
keassa, mutta täällä on pelkästään ideologisesti vastustettu — ja aivan oikein, ymmärrän
vasemmistoa, että tätä näin vastustetaan, mutta perussuomalaisia en yhtään. Yrittäjät tote-
aa, että ”Suomen Yrittäjien näkemyksen mukaan on erittäin tärkeää kannustaa työttömiä
omaan aktiivisuuteen työnhaussa ja ottamaan vaikka [Puhemies koputtaa] osa-aikatyötä
vastaan”.

16.57 Arja Juvonen ps (vastauspuheenvuoro): Arvoisa herra puhemies! Edellinen puhu-
ja on niin tuore kansanedustaja, että hän ei tiedä sitä, että lopulliset päätökset esitysten
eteenpäinviemisestä voidaan tehdä sen jälkeen, kun asiantuntijakuulemiset on käyty, kun
valiokunnat ovat lausuneet asiat, kun perustuslakivaliokunta on sanonut sen painavan sa-
nansa. Elikkä tämähän on se marssijärjestys. 

Ja on todella hienoa, että edustaja on tällaisen asian huomioinut, että on ollut keskuste-
lua joistakin ministerisalkuista. Ikävä kyllä se salkku on mennyt minulta täysin ohi, mutta
jos olisin ollut tuolla, niin ehkäpä tilanne olisi jotenkin erilainen.

Mutta minun mielestäni täällä salissa pitää keskustella asiaa eikä mitään höpöhöpöpu-
heita, mitä Torvinen sieltä takarivistä esittää. Todellakin asia on niin, että aina kun kuul-
laan asiantuntijalausunnot, ovat ne sitten mistä tahansa, kenen tahansa, ja erityisesti jos on
painavat perustuslakivaliokunnan asiantuntijakuulemiset, ne ratkaisevat, ja edustajat päät-
tävät sitten. Hallitus on vetänyt monta esitystä pois, ja mielestäni tämä on yksi sellainen.
[Puhemies koputtaa] Ei se ole mitenkään noloa eikä hävettävää — voi vetää esityksen pois,
jos se on huono.

16.58 Matti Torvinen sin (vastauspuheenvuoro): Lyhyesti vastaan edustaja Juvosen pe-
rusteettomiin väittämiin: Olen itse ollut siellä perustuslakivaliokunnassa, näin Juvoselle-
kin tiedoksi, ja totean, että perustuslakivaliokunta totesi sillä tavalla, että tämä ei ole perus-
tuslain vastainen ja voidaan säätää tavallisen lain säätämisjärjestyksessä, eli siinä mielessä
käsityksenne on jälleen virheellinen. Ja todellakin vetoan siihen, että täällä on asiantunti-
jalausuntoja kuunneltu, ja he eivät ole olleet pelkästään sitä mieltä, mitä perussuomalais-
ten edustaja Juvonen on nyt väittänyt.

16.59 Anneli Kiljunen sd (vastauspuheenvuoro): Arvoisa herra puhemies! On ollut to-
della surullista kuultavaa se keskustan keskustelutapa, mikä täällä on ollut. He ovat kuvan-
neet sitä omaa asennettaan hyvin pitkälle niin, että työttömyys on työttömän oma syy ja
työttömät ovat laiskoja, koska he eivät ole itse saaneet töitä. Te syyllistätte työttömät tässä
keskustelussa todella rajulla keskustelutavalla.

Monta asiaa olisin halunnut kommentoida, mutta haluaisin kommentoida nyt myös näit-
ten yrittäjien näkemyksiä, koska tosiasia on, että Yrittäjät on sanonut, että on positiivista,
että työttömiä aktivoidaan. Mutta kun olen itsekin yrittäjätaustainen ja kaikki sukulaiset ja
kaikki muut ja puoliso ovat yrittäjiä, niin olen haastatellut hyvin paljon yrittäjiä tästä laista,
ja yrittäjät ovat itse sanoneet suhtautuvansa tähän lakiesitykseen hyvin kriittisesti sen ta-
45



Pöytäkirjan asiakohta PTK 135/2017 vp
kia, että ei heillä ole mahdollisuutta ottaa kouluttamatonta pitkäaikaistyötöntä, osatyöky-
kyistä aina silloin tällöin viikoksi töihin, vaan he haluavat [Puhemies koputtaa] koulutetun
pitkäaikaiseen työsuhteeseen eikä tämäntyyppiseen työsuhteeseen, mitä tämä laki nyt
mahdollistaa.

17.00 Markus Lohi kesk (vastauspuheenvuoro): Arvoisa puhemies! Totta kai, kun tätä
keskustelua on käyty, niin tässä nyt kärjistyvät tämän esityksen vaikutukset ja merkitys-
kin, mutta täytyy todeta, että onhan tässä olemassa tiettyjä ongelmia, ja niin ovat myös mi-
nisterit todenneet. He ovat täällä erittäin hyvin todenneet, että he ottavat vakavasti tämän
lausumaehdotuksen, joka on sosiaali- ja terveysvaliokunnasta tullut. Asiaa seurataan ja
tehdään toimenpiteitä, jos tarvitaan. Mutta sekin on tosiasia, että meillä on Suomessa aito
ongelma siitä, että meillä on liian paljon niitä työttömiä, jotka passiivisina ovat, ja meidän
pitää rohkaista aktiivisuuteen, hakemaan itse töitä. Ei ole niin, että meidän työvoimaviran-
omaisemme pystyisivät tuomaan niitä työpaikkoja sinne kotia. Sekin palaute on tullut mo-
nelta yrittäjältä, että liian monessa työhaastattelussa työntekijä toteaa vain, että hän tuli tän-
ne vain sen takia, kun hänet pyydettiin tulemaan. Tämä ei ole minusta oikea asenne, vaan
meidän pitää tehdä toimenpiteitä siihen, [Puhemies koputtaa] että työpaikkoja otetaan vas-
taan ja työtä ollaan motivoituneita tekemään.

17.01 Anders Adlercreutz r (vastauspuheenvuoro): Ärade talman! Kaiken kaikkiaan on
todettava, että tämä esitys on kohtalaisen heikosti valmisteltu eikä ansaitse tulla hyväksy-
tyksi. Mutta tässä on pohdittu muitten maitten tilannetta, nostettu Tanskan tilannetta esille.
Näistä on tietenkin aina mukava poimia ne itselleen sopivat kohdat. Tanskassa on kor-
keampi työttömyysturva mutta myöskin lyhyempi. Tanskassa on huomattavasti heikompi
irtisanomissuoja, eikä siellä ole yleissitovuutta. Tietenkin voisi pohtia Suomenkin järjes-
telmää kokonaisuutena, mutta jos näitä eri paloja sieltä lähtee pohtimaan, niin tuskin sil-
loin tätä kokonaiskakkua saa paremmaksi.

17.02 Maria Tolppanen sd (vastauspuheenvuoro): Arvoisa puhemies! Nyt on pakko sa-
noa, että me tunnemme näköjään edustaja Lohen kanssa varsin erilaisia työttömiä. Edusta-
ja Lohi tuntee työttömiä, jotka eivät huoli työtä, kun sitä heille tarjotaan. Minä tunnen työt-
tömiä, jotka etsivät töitä. Minulla on esimerkki siitä, miten kaveri, joka on ilmastointiasen-
taja, rakennuspeltiseppä ja lähes valmis kokki, ei kahden kuukauden sisällä ole saanut Hel-
singistä töitä. Yksi työtarjous tuli, jonka hän otti vastaan, mutta sitten työnantaja ilmoitti,
että saimme kokonaisen asennusryhmän Virosta, eli sitäkään paikkaa ei tullut. 

Tämän lain kohdalla, jota nyt tehdään, kannattaisi, arvoisa ministeri, muistaa se, että
mikä ei ole oikeus ja kohtuus, älköön olko lakikaan, olipa kysymyksessä tavallinen laki,
puitelaki tai perustuslaki. Tämä kannattaisi muistaa. Nyt jos rangaistaan ihmistä, joka on
työtön, joka haluaa töihin, etsii töitä ja ei niitä saa, mikä ihmeen perustelu siinä on? Mikä
teillä on? [Puhemies koputtaa] Mikä teitä vaivaa?

17.03 Markus Lohi kesk (vastauspuheenvuoro): Arvoisa puhemies! En todennutkaan,
että kaikki työttömät ovat tällaisia. Uskon, että useimmat varmasti hakevat töitä vilpittö-
mästi. Mutta liian paljon edelleen tulee niitä tarinoita työnantajilta ja yrittäjiltä, niitä tulee
aika paljon, että kun on työpaikka auki, niin siihen sitten hakee paljon henkilöitä, jotka ei-
vät ole motivoituneita oikeasti ottamaan sitä työtä vastaan vaan sen takia vain, ettei tule ka-
46



Pöytäkirjan asiakohta PTK 135/2017 vp
renssia, hakevat sitä. Tämä on minusta aito ongelma silloin, kun meillä on kuitenkin avoi-
mia työpaikkoja auki.

Toisaalta täällä on tuotu myös esille sosiaalidemokraattien puheenvuoroissa erityisesti
se, että samaan aikaan alueellisesti on paljon työttömiä työnhakijoita ja paljon vähemmän
avoimia työpaikkoja. Mutta pitää muistaa, että ei läheskään kaikkia avoimia työpaikkoja
tai potentiaalisia työpaikkoja ole siellä ilmoitettu työvoimahallinnon rekisteriin vaan ne
syntyvät aivan muuta kautta, eli tässä on olemassa tämmöinen kohtaanto-ongelma. Mutta
se, mikä on tärkeintä tässä, on se, mitä perustuslakivaliokuntakin täällä totesi, että valio-
kunnan mielestä on tärkeää, että semmoinen, joka tekee kaiken [Puhemies koputtaa] koh-
tuudella häneltä vaadittavan, ei joudu etuuden alentamisen kohteeksi.

17.04 Martti Talja kesk (vastauspuheenvuoro): Arvoisa puhemies! Tämä keskustelu
täällä on itse asiassa niin kuin ismien välistä keskustelua elikkä elämänkatsomuksellisten
asioiden vastakkainasettelua. Tässä nyt yritetään ihan molemmin puolin salia löytää uusia
toimintatapoja, miten työtä tehdään, miten työtä vastaanotetaan. Nyt tällä hetkellä meillä
on karenssisäännökset, jotka ovat estäneet sitä. Nyt voidaan ottaa työtä karenssisäännösten
estämättä lyhytaikaisesti ja sillä tavalla pyritään aktivoimaan työntekijöitä. Nyt etsitään
uutta mallia työnvälitykseen: yksityinen, ulkoistaminen tai sitten sen oman toimintamallin
rakentaminen uudelleen siellä. Näkisin, että meillä perustulokokeilu on yksi semmoinen,
joka laajentaa tätä näkemystä ja jossa lähdetään katsomaan, miten työn vastaanottaminen
muuttuu, jos on perustulo taattu siellä.

Elikkä hyvin moninaisesti nyt hallitus lähtee etsimään niitä uusia malleja. Otetaan tämä
yhdeksi malliksi ja korjataan sitä sitten, jos tämä nimenomaan heti osoittautuu aivan vää-
räksi ja se vie väärään suuntaan asioita. Hallitus on valmis muuttamaan välittömästi toi-
mintatapaansa.

Ensimmäinen varapuhemies Mauri Pekkarinen: Tähän edustaja Kontula ja edustaja
Heinäluoma.

17.06 Anna Kontula vas (vastauspuheenvuoro): Arvoisa puhemies! Edustaja Lohi, meil-
lä on jo olemassa yksi varsin pitkään hyvin toiminut kannustin työntekoon: sitä kutsutaan
palkaksi. Se on jo vuosituhansien ajan kannustanut ihmisiä töihin. Sen lisäksi meillä on
jopa ihmisiä, jotka siitä huolimatta, että he saavat palkkaa alle toimeentulominimin eli saa-
vat päälle toimeentulotukea, käyvät töissä — kymmeniätuhansia ihmisiä, jotka käyvät töis-
sä ilman, että heille on siitä minkäännäköistä taloudellista hyötyä. Miksi tämä puoli jää
aina näissä keskusteluissa väliin?

Mitä tulee tähän työnantajapuolen valitukseen työttömistä, minä olen tulkinnut, että täs-
sä on sellainen diskurssi, josta on vain jotenkin tullut legitiimi tapa puhua, koska joka ker-
ta, kun kysyn, että mistä tilanteesta on kysymys, ja selvitän ne yksityiskohdat, sieltä löy-
tyykin jokin ihan muu selittävä tekijä kuin sen yksittäisen työttömän työhaluttomuus.

Ensimmäinen varapuhemies Mauri Pekkarinen: Vielä edustaja Heinäluoma ja edusta-
ja Alanko-Kahiluoto, ja sitten edustaja Lohi.
47



Pöytäkirjan asiakohta PTK 135/2017 vp
17.07 Eero Heinäluoma sd (vastauspuheenvuoro): Arvoisa puhemies! Mitä pidemmälle
tämä keskustelu kuluu ja mitä enemmän keskustalaiset käyttävät puheenvuoroja, sen
enemmän hämilleni menen, että mikä tämä keskustan linja nyt oikein loppujen lopuksi on.

Edustaja Kärnä on täällä tuominnut työttömät ja sanonut, ettei ole oikeutta jäädä elä-
mään työttömyysturvalla, valita vapaaehtoisesti työttömyys — mitä sivumennen sanottu-
na ihmiset eivät tee. Mutta tämä on tuomittu. Sitten meille tulee edustaja Talja, joka sanoo,
että ei, että on loistavaa, kun meillä on tämä perustulokokeilu. Palautan nyt mieleen, että
tässä teidän perustulokokeilussa nimenomaan maksetaan rahaa ilman, että on mitään työn-
tekovelvollisuutta. Eikös niin? Perustulokokeilussa te maksatte rahaa ja lähtökohtana on,
ettei tarvitse tehdä töitä. Ja nyt te teette täällä lainsäädäntöä, jossa heiltä, jotka haluaisivat
töitä mutta eivät saa, myös keskustan vahvoilla kannatusalueilla, leikataan 5 prosenttia
työttömyysturvasta. Epäilen, etteivät tästä kyllä äänestäjätkään saa enää mitään selkoa.

Ensimmäinen varapuhemies Mauri Pekkarinen: Tähän vastauspuheenvuoro, edustaja
Talja.

17.08 Martti Talja kesk (vastauspuheenvuoro): Arvoisa puhemies! Tarkoitin sanoa, että
hallitus on valmis kokeilemaan erilaisia metodeja, joilla saadaan työ ja sitten työntekijät
kohdistettua keskenään toisiinsa. Tässä on erilaisia välineitä. Edustaja Heinäluoma on ihan
oikeassa siinä, että nämä ovat aivan erilaisia välineitä. Mutta minusta nyt kokeilukulttuuri
on tämän hallituksen kokeilukulttuuria, ja silloin meidän ei pidä keskustella vanhoista kuo-
pista lähtien, [Välihuutoja vasemmalta] vaan otetaan uusia ajatuksia mukaan tähän, miten
asiat järjestetään.

Ensimmäinen varapuhemies Mauri Pekkarinen: Sovitusti edustaja Alanko-Kahiluoto,
ja sitten se edustaja Lohen vastauspuheenvuoro.

17.08 Outi Alanko-Kahiluoto vihr (vastauspuheenvuoro): Arvoisa puhemies! On joten-
kin huvittavaa, että hallitus kritisoi tai tuo esille leimaavalla tavalla sen, että jotkut työttö-
mät menevät karenssin välttääkseen haastatteluihin. Tämähän on silkkaa spekulaatiota ja
perustuu jonkinlaiselle negatiiviselle ihmiskäsitykselle. Mutta jos nyt sitten verrataan tätä
siihen lakiin, jota te esitätte, niin tehän aiheutatte nyt sen, että ensinnäkin ihmiset ohjautu-
vat epätarkoituksenmukaisiin työpaikkoihin. Jos mietitään vaikka korkeasti koulutettuja,
akateemisia ihmisiä tai vaikka taiteentekijöitä, niin heidänhän kannattaa leikkurin välttääk-
seen ottaa vastaan mitä tahansa [Ben Zyskowicz: No eikö se ole hyvä? Onko se paha asia,
että pitää tehdä töitä?] heidän työnsä ja koulutuksensa kannalta epätarkoituksenmukaista
työtä, jolloin he vievät työpaikan sellaiselta ihmiseltä, jolle se työpaikka olisi elintärkeä.
Monet selvitykset ja tutkimukset osoittavat, että laadullinen työllistyminen on hyvin tär-
keää. [Ben Zyskowicz: On se niin väärin! — Puhemies koputtaa] En nyt tarkoita ollenkaan
sanoa sitä, että akateemisten ihmisten pitäisi olla työttömänä, vaan yritän sanoa, että ei ole
järkeä ikään kuin pakottaa ihmisiä sellaiseen aktiivisuuteen, joka ei ole [Puhemies koput-
taa] heidän oman koulutuksensa kannalta järkevää. [Puhemies: Arvoisa edustaja...] Te tuh-
laatte yhteiskunnan rahoja tällaisella lainsäädännöllä.

Ensimmäinen varapuhemies Mauri Pekkarinen: Arvoisa edustaja, hivenen turhan
monta kertaa jouduin tulemaan omalla puheenvuorollani teidän puheenvuoronne päälle.
48



Pöytäkirjan asiakohta PTK 135/2017 vp
[Sirkka-Liisa Anttila: 24 sekuntia yli!] — Vastauspuheenvuoro, edustaja Lohi, ja sitten
vastauspuheenvuoro, edustaja Zyskowicz.

17.10 Markus Lohi kesk (vastauspuheenvuoro): Arvoisa puhemies! Tässä ehkä tulee nyt
tämmöinen ideologinen ero näkyviin, että minusta kaikki työ riippumatta siitä, mikä hen-
kilön koulutus on, on arvokasta työtä eikä voi ajatella niin, että kun minä olen akateemi-
sesti koulutettu, niin minun pitää löytää jotain erityistä työtä, kuten tässä nyt sitten edustaja
Alanko-Kahiluoto korosti, ja että tässä on hirveän paha asia, jos joutuukin ottamaan jotain
muuta työtä vastaan. Minusta se on hyvä asia, että työtä tehdään yleensä. [Maria Tolppa-
nen: Missä ne työpaikat on?]

Ja mitä edustaja Kontulan puheenvuoroon tulee, johon pyysin tämän vastauspuheenvuo-
ron, niin olen täysin samaa mieltä siitä kanssanne, että palkan pitäisi olla se kannustin ottaa
työtä vastaan, mutta kun me nyt käytännössä olemme huomanneet, että tämä ei aina toimi.
Meillä on olemassa erilaisia ongelmia sen suhteen, että se palkka ei kannustakaan aina ot-
tamaan työtä vastaan, kun siinä välttämättä sen käteenjäävän ero ei ole riittävän suuri, ja
toisaalta sitten meillä on aidosti tullut työnantajilta näitä esimerkkejä siitä, että on motivaa-
tio-ongelmaa ottaa töitä vastaan. [Puhemies koputtaa] Meidän on puututtava näihin ja seu-
rattava, ettei ongelmia tule.

17.11 Ben Zyskowicz kok (vastauspuheenvuoro): Arvoisa herra puhemies! Tässä keskus-
telussa viimeisen runsaan puolen tunnin aikana on ollut vahva ideologinen lataus, eikä se
ole huono asia. Me olemme täällä edustamassa eri puolueita ja erilaisia ajatussuuntauksia,
mutta kyllä edustaja Alanko-Kahiluodon puheenvuoro oli tässäkin mielessä ehkä ideologi-
sesti ihan omassa suunnassaan. 

Te olette siis sitä mieltä, että ei ole mieltä tarjota esimerkiksi akateemiselle henkilölle ja
edellyttää häntä vastaanottamaan jotakin työtä, joka ei vastaa hänen akateemista koulutus-
taan? Minä olen aivan eri mieltä. Minä olen samaa mieltä kuin edustaja Lohi, että kaikki
työ on arvokasta, ja myös tälle teidän mainitsemallenne akateemiselle ihmiselle on hyvä,
että hän ei pelkästään kotiin jää odottamaan sitä oman alansa mukaista työpaikkaa, jos sel-
laista ei ole näköpiirissä, vaan hän ryhtyy muuhun työhön. Kaikki työ on arvokasta, ja itse
uskon, että tällaisen henkilön osalta myös tulevaisuuden työllistymisennuste on parempi,
kun hän ottaa vastaan muutakin työtä.

Ensimmäinen varapuhemies Mauri Pekkarinen: Ministeri Lindström, 3 minuuttia.

17.12 Työministeri Jari Lindström: Arvoisa herra puhemies! Hyvä, että tästä tärkeästä
asiasta keskustellaan, vaikka tunteet välillä käyvätkin kuumana. Se on hyvä, että jokainen
puolustaa omia näkemyksiään tiukasti. 

Täällä on nimenomaan puututtu tähän näin, että ihminen sitten joutuu sanktioiduksi riip-
pumatta siitä, mitä hän itse tekee. Mielestäni tämä sosiaali- ja terveysvaliokunnan lausuma
on hyvä. Siellä on se seuranta — no joku voi sanoa ja edustaja Heinäluoma taisi tuolta huu-
taa, että katseella seurataan — ja siellä on myös, että tarvittaessa laajennetaan keinoja, ja
tämä on mielestäni hyvä asia, että siellä on tämä lause. Jos se näyttää siltä, että nämä toi-
met eivät riitä, että tämä aktiiviedellytys täyttyisi, niin silloinhan tähän täytyy tietenkin
puuttua. Silloin kun tämä idea tästä aktiivimallista tuli, niissä keskusteluissa — joissa työ-
markkinajärjestöt ja hallituksen edustajat mukaan lukien Martti Hetemäki, joka tätä työ-
49



Pöytäkirjan asiakohta PTK 135/2017 vp
ryhmää veti, olivat mukana — kyllä minä alusta saakka itse toin esille tämän saman asian,
minkä perustuslakivaliokunta toi esille, ja sanoin, että tähän täytyy kyllä kiinnittää huo-
miota. Se on hyvä, että näitä toimenpiteitä, työvoimapalveluja, pitää olla tarpeeksi. Täällä
on esitetty ideana suojaosan nostoa. Nämä ovat osa sitä pohdintaa sitten, kun me näemme,
mitä tästä nyt sitten seuraa, kun tämä lähtee toimeen.

Otan kantaa tähän Tanskan malliin, kun siihen kovasti verrataan. Edustaja Heinäluoma
oli aivan oikeassa tämän asian suhteen, siellä on 90 prosentin turva, mutta niin myös edus-
taja Adlercreutz, joka toi minun mielestäni viisaasti esille sen, että täältä on väärin poimia
tavallaan tiettyjä asioita, pitää puhua kokonaisuudesta. Tanskan mallissa on erittäin tiukka
se aktivointi. Minun käsitykseni mukaan, jotta saat sen 90 prosentin suojan, työttömyys-
turvan, joka on siis pituudeltaan lyhyt, lyhyempi kuin Suomessa, sinun täytyy hakea työ-
paikkaa myös oman alan ulkopuolelta, ennen kuin olet oikeutettu siihen suojaan. Tämä on
aika tiukka aktiivitoimi siellä Tanskassa. Me olemme käyneet hakemassa sieltä paljon mal-
lia, ideoita liittyen näihin haastatteluihin, emmekä me halua tietenkään suoraan kopioida
mitään Tanskan mallia, mutta siellä on hyviä ajatuksia, siellä on erittäin tiukkaa tämä ak-
tivointipolitiikka, mutta sen vastapainona on erittäin korkea turvan taso. Mutta se edellyt-
tää paljon toimenpiteitä ja todellakin aktiivisuutta työttömältä, ja uskon, että tuskin me
olemme siitä eri mieltä.

Edustaja Tolppaselle sanon vielä kerran: tämä malli on täällä sen takia, että se on osa
kymmenen toimenpiteen listaa, josta ei voida yhtä ottaa pois, koska silloin se koko lista
kaatuu. [Eero Heinäluoma: No kukas sen kaataa?] — Hallitus.

Ensimmäinen varapuhemies Mauri Pekkarinen: Jaha. Myönnän vielä tässä debattivai-
heessa puheenvuorot seuraaville edustajille: edustajat Lehto, Ala-Nissilä, Kiljunen, Järvi-
nen ja Mäkipää. Katsotaan, josko sitten tässä vaiheessa riittäisi. Edustaja Myllykoski on
odottanut kohta puolitoista tuntia omaa varsinaista puheenvuoroaan, ja sinne puhujalis-
taankin on aika joskus siirtyä. [Eero Heinäluoma: Hyvää kannattaa odottaa!]

17.15 Rami Lehto ps (vastauspuheenvuoro): Arvoisa puhemies! Edustajat Lohi ja Zysko-
wicz puhuivat, että akateemisesti koulutetun pitää ottaa kaikkea työtä vastaan, vaikka sii-
hen ei olisi koulutustakaan, mutta useasti on niin, että yrittäjä ei ota, jos sinulla ei ole siihen
oikeasti soveltuvaa koulutusta. Ei se riitä, jos olet kauppatieteiden maisteri, et pääse siivoa-
maan, koska siihen siivoojan työhönkin tarvitaan oma koulutus, samoin keittiölle vaadi-
taan hygieniapassi. Useasti se työnantaja sitten katsoo, että tämä on liian koulutettu henki-
lö, ei tämä tule täällä viihtymään kuin hetken. Miksi ottaa töihin ja opettaa siihen hom-
maan, jos ei siellä kauan viihdy? Ei pääse aina niihin muun alan hommiin, kun ei ole kou-
lutusta eikä välttämättä motivaatiota olla siellä pitkään.

Sitten täällä on puhuttu siitä, että meillä on työvoimapula. Meillä on työvoimapula mo-
nessa paikassa esimerkiksi luokkahitsareista, mutta heitä ei löydy. Koulutusta pitää lisätä
ja saada sitä kautta niitä luokkahitsareita. Ei niitä löydy siten, että otetaan jostain se aka-
teemisesti koulutettu ja se hyppääkin luokkahitsariksi. Ei onnistu.

17.17 Olavi Ala-Nissilä kesk (vastauspuheenvuoro): Arvoisa puhemies! Aivan liian
moni Suomessa on työttömänä. Me tarvitsemme tällä vaalikaudella 100 000 työpaikkaa,
kuten edustaja Kaikkonen on todennut. Seuraavalla vaalikaudella me tarvitsemme suurin
piirtein 100 000 työpaikkaa, jotta turvaamme suomalaisen hyvinvointiyhteiskunnan.
50



Pöytäkirjan asiakohta PTK 135/2017 vp
Toinen suuri kuva on se, että nuoret miehet syrjäytyvät tänä päivänä erittäin pahasti.
Meidän pitää tehdä enemmän, jotta heidät saadaan työelämään. Suuri kuva on se, että tässä
pitää miettiä eri keinoja. 

Tämäkin aktiivinen malli on todella ymmärtääkseni Hetemäen johtamassa kolmikan-
nassa mietittyjä asioita. Sosiaalidemokraattinen oppositio ajattelee aivan liian kapeasti tätä
asiaa. Kyllä meidän pitää Suomessa saada ihmisille enemmän töitä, saada ihmiset työn pii-
riin, eikä jäädä ahtaaseen puoluepoliittiseen bunkkeriin.

Ensimmäinen varapuhemies Mauri Pekkarinen:  Myönnän tähän vastauspuheenvuo-
ron edustajalle Kari.

17.17 Mika Kari sd (vastauspuheenvuoro): Arvoisa herra puhemies! Väite siitä, että sosi-
aalidemokraattinen liike täällä katsoisi asioita kapeasti, on kyllä liioiteltu ja vielä kaiken li-
säksi väärä. Me katsomme tätä sen ihmisen näkökulmasta, joka joutuu tilanteeseen, jossa
hän ei saa työtä, hän ei saa koulutusta, hän ei saa aktivointia. Hän ei saa hallitukselta mi-
tään muuta kuin piiskaa, hänen tulojaan leikataan. 

Hämmästelen myös sitä, niin kuin jo aikaisemmassa puheenvuorossani sanoin, että
eläinkokeet on kielletty, mutta ihmisillä tehdään kokeita. Hallituksenkin omasta aitiosta ja
hallituspuolueiden kansanedustajilta on tullut lukuisia kommentteja siitä, että tässä on vir-
heitä, tässä on vääryyksiä ja epäoikeudenmukaisuuksia, mutta katsotaan ja toivotaan, mi-
ten menee, ja tehdään tarvittaessa korjauksia. 

Jos hallituksen esitys menee tällaisena läpi, se jättää virkamiehelle tulkinnanvaraa siitä,
onko henkilö aktiivinen vai ei. Tätä kysyn ministeriltä: jos tulkinnan osalta jää tällainen
reikä, jossa virkamiesvallankäyttö on sattumanvaraista, niin mikä on ihmisen oikeusturva
siinä tapauksessa?

17.19 Olavi Ala-Nissilä kesk (vastauspuheenvuoro): Puhemies! Yritin puhua suuresta
kuvasta, ja siihen liittyy tietysti myös se, että viime vaalikaudella tuli se 100 000 työtöntä
lisää. Se oli huono tilanne. Meidän täytyy nyt tehdä enemmän, jotta saamme ihmisille töi-
tä, jotta saamme turvattua suomalaisen hyvinvointiyhteiskunnan. Työllisyysaste, työlli-
syysaste, työllisyysaste, se on se kaikkein tärkein asia. Siinä mielessä hallituksen monipuo-
linen keinovalikoima on tärkeä, että me pääsemme kohti tätä tavoitetta. Ennen kaikkea mi-
nuakin huolestuttavat nämä nuoret miehet, jotka syrjäytyvät 24 neliön yksiöön asumaan
asumistuella tänne Helsinkiin ja menettävät koko elämänsä siinä. Heidät pitää saada työn
piiriin. Se on tärkeä tavoite.

Ensimmäinen varapuhemies Mauri Pekkarinen:  Siirrytään äsken sovittuun vastauspu-
heenvuorojen järjestykseen.

17.19 Anneli Kiljunen sd (vastauspuheenvuoro): Arvoisa herra puhemies! Meidän tulee
tunnistaa tässä keskustelussa se suuri joukko kouluttamattomia, peruskoulun käyneitä ih-
misiä, joita meillä on Suomessa 600 000 työikäistä. Jos heihin vielä liitetään se, että he ovat
pitkäaikaistyöttömiä tai osatyökykyisiä eikä heillä ole esimerkiksi mahdollisuutta työlli-
syyskoulutuksen kautta saada itselleen tutkintoa, koska meidän toisen asteen reformileik-
kauksemme ovat vaikeuttaneet sitä entisestään, niin tämän lakiesityksen leikkaus tulee
kohdistumaan nimenomaan näihin ihmisiin. Kun he jäävät kerran työttömiksi ja kun he
51



Pöytäkirjan asiakohta PTK 135/2017 vp
pyrkivät takaisin työmarkkinoille, heidän työllistymismahdollisuutensa ovat entistä vai-
keammat.

Ja vaikka me sanomme, että työttömät eivät halua töihin, niin tosiasia on se, että yli 90
prosenttia työttömistä haluaisi töihin välittömästi huomenna, jos heillä olisi siihen mahdol-
lisuutta. Sen takia toivoisin vielä vilpittömästi, ministeri Lindström: miettikää vielä, voit-
teko vetää tämän lain pois, aivan kuten olette vetäneet hallituksessa monia muitakin lake-
ja, [Puhemies koputtaa] mitkä ovat olleet järkeviä päätöksiä.

17.21 Heli Järvinen vihr (vastauspuheenvuoro): Arvoisa puhemies! On helppo mantra
sanoa, että kaikkea työtä pitää arvostaa. Niin minäkin teen. Mutta siitä huolimatta asia ei
ole kovin mustavalkoinen.

Kerron yhden tositarinan tältä syksyltä. Oli akateemisesti koulutettu työtön henkilöstö-
päällikkö. Hän joutui hakemaan eräästä firmasta sihteerin töitä, koska TE-toimisto hänet
tähän velvoitti. Hän arvosti kaikkea työtä, halusi välttää karenssin ja haki tätä sihteerin
paikkaa. Hän ei saanut sitä, koska oli ylikoulutettu, juuri kuten edustaja Lehto täällä kuvai-
li äsken. Sitten samasta yrityksestä vapautui henkilöstöpäällikön paikka. Tämä sama hen-
kilö, erinomaisen koulutettu, pätevä henkilöstöpäällikkö, haki henkilöstöpäällikön paik-
kaa, jolloin hänelle sanottiin siitä yrityksestä, että etkö edes itse tiedä omaa pätevyysaluet-
tasi, kun ensin haet sihteerin töitä ja sen jälkeen henkilöstöpäällikön töitä.

Asia ei ole työttömän kannalta kovin yksiselkoinen. Toivon inhimillistä harkintaa, tu-
kea ja malttia tässäkin.

Ensimmäinen varapuhemies Mauri Pekkarinen: Arvoisat edustajat, lienee kohtuullista
tässä vaiheessa siirtyä puhujalistaan. Debatin aika varmaan tulee jossakin vaiheessa taas.
Nyt puhujalista.

17.22 Jari Myllykoski vas: Arvoisa herra puhemies! Esitys sinällään on saanut semmoi-
sia kaikuja, että ministeriaitiostakin ministeri Mattila alleviivasi kolmikantaista valmiste-
lua. Mielestäni on harhaanjohtavaa ja liioiteltua kovastikaan painottaa kolmikantaisuutta,
kun tiedämme, että kaikki työmarkkinajärjestöt eivät ole olleet siinä mukana eikä tämä nyt
ole ollut niin kovinkaan yksimielinen, ja perustella tätä esitystä niin, että tässä olisi poski-
suudelmalinjoilla tehty tätä esitystä. Se on kyllä harhaanjohtavaa ja vastuunpakoilua. 

Hallituksen pitää ottaa tästä kokonaisvastuu, hallituksen pitää myöntää, että nyt lähdem-
me ihmiskokeisiin ja katselemme sitten, josko tarvitsee jotakin tehdä. Oikeastaan toivoi-
sin, että edustaja Kaikkonen voisi linjata keskustapuolueen täällä väkevästi käytetyt pu-
heenvuorot eduskuntaryhmän puheenjohtajana sillä tavoin, että mitä meidän nyt täällä op-
positiossa ihan oikeasti pitää ajatella keskustapuolueen näkemyksistä tämän lain valmiste-
lussa ja nyt tästä esityksestä. Se olisi semmoinen väkevä puheenvuoro, jota tässä mielen-
kiinnolla odotan, kun huomasin, että keskustapuolueen, voisiko sanoa, kokeneemmat kan-
sanedustajat ovat ikään kuin pidättäytyneet puheenvuoroistaan ja on ollut nämä nopean
toiminnan joukot, jotka ovat sitten sieltä antaneet melkoista tulitusta kyllä tässä keskuste-
lussa. Voisi melkein sanoa, että tässä on vedetty kurvit suoriksi. [Jukka Gustafsson: Oi-
kean laidan hyökkääjät!] 

Työllistymisen pitäisi olla keskiössä, ja on tietysti helppo oppositiosta arvostella, miksi
ei tehdä jotakin toista kuin tätä. On helppo arvostella työttömiä, on helppo lainata lehtileik-
keitä siltä osin, että joku ihminen on tullut kirjansa julkistamisen takia hakemaan mark-
52



Pöytäkirjan asiakohta PTK 135/2017 vp
kinarakoa siitä, kuinka hän ei halua ottaa työtä vastaan, tai että joku muu sanoo, että ei työn
tekeminen kiinnosta. Kysymys on kuitenkin tässä moneen kertaan todistetusta tosiseikasta
— edustaja Kiljunen on sen tuonut tässä monesti esille — että 90 prosenttia ja rapiat halu-
aisi heti töitä. Ei suomalainen työtön ihminen halua olla työtön. Hän haluaa töihin. Hän ha-
luaa mukaan tähän yhteiskuntaan ja nauttia sen yhteiskunnan hedelmistä niin, että hänellä
on varaa ostaa lapsilleen kengät tai käydä elokuvissa ehkä kerran kuukaudessa, vaikka oli-
si matalapalkka-aloilla. Olisin toivonut tältä hallitukselta ja erityisesti niiltä ministereiltä,
jotka täällä sanovat, että ovat kokeneet työttömyyden, niitä toimia, joilla työttömyyttä ja
työttömyyden esteitä voidaan purkaa. 

Debattipuheenvuorossani toin esille sen, kuinka kaupan alan työntekijät kokevat mah-
dottomaksi työllistyä, ja tätä on tuonut työnantajajärjestö esille, että meillä on esteitä tä-
män sosiaaliturvan kankeuden vuoksi niin, että lisätyötä ei oteta vastaan. Osa työnantajista
ei tarjoa lisätyötä, vaikka meillä laki edellyttää. Näitä riitoja on, ja niitä on työtuomioistui-
messa pohdittu ja ollaan huomattu, että lisätyötä ei tarjota sille vakituiselle, jo osa-aikai-
selle työntekijäkunnalle, mutta karmeinta on se tilanne, että se kaupan osa-aikainen työn-
tekijä ei ota työtä vastaan sen vuoksi, että hän menettää asumistukensa tai hänen soviteltu
päivärahansa viivästyy kuukaudella, kun tarvitaan se palkkatodistus, jotta se uudelleen las-
ketaan. Sen takia oli erinomaista, että viime kaudella 300 euron suojaosa säädettiin. Se oli
yksi merkittävimpiä askeleita tässä yhteiskunnassa, mitä on työllistymisen kannalta otettu.

 Jos täällä sanotaan sitä, että miksi nyt sitten me täällä kiittelemme haastatteluja, no kyl-
lä ainakin edustaja Myllykoski voi ihan puhtaalla omallatunnolla sanoa, että minun mie-
lestäni on hienoa, että työttömistä pidetään huolta, mutta oppositio oli erittäin huolissaan
resurssien riittävyydestä. [Eero Heinäluoma: Ja yksityistämisestä!] — Ja nimenomaan sii-
tä, kuten edustaja Heinäluoma äsken tuohon välihuudon sanoi, mitenkä ne menevät jatkos-
sa, tehdäänkö työttömien haastatteluissa yksityistä bisnestä.

On varmasti hienoa — jos vähän kuuntelin oikein, mitä alun debatissa kokoomuspuolel-
ta tuotiin esille — kuinka laaja on tämä mahdollisuus, ettei tämmöistä noin 5 prosentin
leikkausta tulekaan ja voi mennä niin kuin työkokeiluun. Uskon, että se on varmasti tietty-
jen tahojen mukavakin ajatus, että ihminen tulee palkattomaan työkokeiluun. Aivan var-
masti löytyy joitakin töitä täysin ammattitaidottomalle ihmiselle, joka voi siivota tehtaan
lattioita viikon ilman palkkaa, ja jos se on työkokeilun motiivi, niin minun mielestäni siinä
ei ole kyllä mitään muuta kuin se, että saadaan tavallaan se ihminen aktiivimalliin ja vain
sen vuoksi, että häntä alisteisesti halutaan simputtaa ja kyykyttää sillä, että jos et sinä suos-
tu tähän..., tämä on se sinun mahdollisuutesi — ja ehei, eihän tässä ole kyllä ihmisyyden
kanssa minkäännäköistä tekoa. Työttömiä pyritään tällä keinoin nöyryyttämään — tai hal-
litus ei itse halua nähdä, mihinkä tämä johtaa sen yksittäisen ihmisen oman itsetunnon kan-
nalta, kun hän koettaa kynsin hampain pitää siitä 50—60 prosentin ansiosidonnaisesta tur-
vasta kiinni. Hän alistuu siihen, kun hänen tulonsa ovat siitä kiinni, että jos ei hän mene-
kään ilmaiseksi viikoksi töihin, niin häneltä viedään hänen ansiosidonnaisesta päivärahas-
taan 5 prosenttia. Kyllä tämä nyt pitäisi nähdä selkeästi, mitä tässä tulee tapahtumaan,
kuinka nöyryyttävää tämä on ja kuinka tämä mahdollistaa ihmisen alistamisen ja ihmisar-
von viemisen, ja siitä toivon, että voitaisiin keskustella vielä.

Meidän pitäisi yhdessä tässä eduskunnassa pystyä mahdollistamaan lainsäädäntöä, jolla
ensimmäisen vieraan työntekijän palkkaaminen olisi mahdollisempaa. Meillä on malleja,
joita on onneksi tänne tuotu, mutta näkisin, että kyllä tärkeitä ovat muuntokoulutuksen ak-
tiivisuuden lisääminen ja mahdollistaminen ja sitten se, mitä tässä ihan debatin viimeises-
53



Pöytäkirjan asiakohta PTK 135/2017 vp
sä puheenvuorossa käytiin läpi: meidän pitää mahdollistaa ihmisten töissä ammattiin oppi-
minen. Tämmöinen edustaja Myllykoski, jolla on paha lukihäiriö ja joka on jättänyt am-
mattikoulunsa kesken, kun ei sitä lukuhalua ole ollut — minä en enää työllistyisi. Vaadi-
taan tutkintoja, jotta voit asettua työelämään. Se on hyvä, että ammatillista koulutusta edel-
lytetään ja saadaan ja on jatko-opintomahdollisuuksia, mutta niiden lukemattomien nuor-
ten miesten, joista täällä kannettiin huolta, yhteiskuntaan takaisin ottaminen pitää tehdä
mahdolliseksi. Meillä pitää olla tukitoimia, niin että meillä on mahdollisuus mennä töihin
oppimaan ammattia. Emme me kaikki ole niin teoreettisesti kyvykkäitä oppimaan oman
lukihäiriön tai muitten oppimisvaikeuksiemme kanssa. Meille pitää olla polku osallistua
tähän yhteiskuntaan ja kouluttautua siellä työssä siihen ammattiin. Emme me kaikki tarvit-
se jatko-opintokelpoisuutta. Ja jos semmoista tarvitaan, niin sitten luodaan väline, jolla se
mahdollistetaan, että meille tulee se jatko-opintokelpoisuus. Meitä on paljon kädellisiä op-
pijoita, jotka haluamme päästä töihin, ja meille pitäisi sen olla mahdollisempaa.

Minun mielestäni on pakko lainata edustaja Heinäluoman erityisen hyvää esimerkkiä,
kun perjantai-iltana tästä keskusteltiin, siitä, mitä tämä tarkoittaa: Kyselytunnilla kansan-
edustajat ponnekkaasti pomppivat pystyyn ja haluavat puheenvuoron, joita puhemies sit-
ten oman tahtonsa mukaisesti antaa, ja vaikka kuinka aktiivisesti edustaja Myllykoskikin
pomppisi, niin ei sieltä tule, ei vain puhemies myönnä sitä puheenvuoroa, ja se tarkoittaisi
tässä kohtaa, että edustaja Myllykosken palkkiota voitaisiin sillä perusteella laskea. [Eero
Heinäluoma: Viisi pinnaa!] Tästä on juuri kysymys. [Jukka Gustafsson: Hieno yhteenve-
to! Hyvä puheenvuoro muutenkin!]

Ensimmäinen varapuhemies Mauri Pekkarinen:  Edustaja Jaskari. Palkkioita ei leikata
tässä nyt. 

17.32 Harri Jaskari kok: Arvoisa herra puhemies! Kiitän jo etukäteen, että palkkiota ei
leikattu tässä tilanteessa. Edustaja Myllykoskella oli erittäin hyvä puheenvuoro, mutta pi-
täisi meidän ehkä pyrkiä koko täysistuntokeskustelussa ja myöskin tässä teemassa löytä-
mään jotenkin rakentavia ratkaisumalleja eikä ainoastaan keskittyä ongelmien luetteluun ja
toisaalta puolustamiseen ja vastustamiseen.

Kuten jo aikaisemmin puheenvuorossani sanoin, meidän täytyisi ensinnäkin aidosti kes-
kustella siitä, millä tämän aktiiviehdon täyttää. Tämä on aito kysymys myöskin oppositiol-
le: millä aktiiviehdon täyttää?

Kyllä, jos saa työtä, lyhytaikaistakin työtä, yli 18 tuntia 65 päivän aikana. Yli 18 tuntia
voi olla monessa lyhytaikaisessakin työsuhteessa, pienissä projekteissa ja muuta vastaa-
vaa. Se voi olla jollekin haasteellistakin ja jollekin se voi olla todella mielekästä, että täyt-
tää sen työehdon.

Kyllä, omaehtoisella koulutuksella. Siitä meidän täytyy aidosti keskustella, mikä on
omaehtoista koulutusta. Minun mielestäni se on se kehittämiskysymys, määrääkö joku toi-
nen, että tuo ei nyt ole sellaista omaehtoista koulutusta, joka kehittää ja myöskin parantaa
työelämävalmiuksia. Tämä on minusta mielenkiintoinen, kannustava keskustelu, mitä täy-
tyisi tehdä. Mutta sekin osoittaa aktiivisuutta, että lähtee vaikka avoimeen yliopistoon
opiskelemaan tai ammatilliseen tiettyyn lohkoon. Minun mielestäni se on keskustelukysy-
mys, millä osoittaa sen, että aktiiviehto täyttyy.

Tai sitten työkokeiluun mukaan lähtemällä, tai sitten kokeilee yrittäjyyttä, vaikka ly-
hytaikaisestikin, että löytyykö sieltä elementtejä. Kuten sanoin, aktiiviehdon täyttää se,
54



Pöytäkirjan asiakohta PTK 135/2017 vp
että on tienannut yrittäjänä 240 euroa 65 päivän aikana yrittäjätehtävissä. Eli siinä on hy-
vin monia tapoja.

Tämä oli se kysymys. Tuntuuko se täysin mahdottomalta? [Eduskunnasta: Kyllä se tun-
tuu!] — Joskus voi tuntua, joskus ei tunnu, mutta meidän täytyisi aidosti keskustella tämä
tilanne aktiiviehdon osalta.

Toinen juttu on se, että kuten tiedetään, tämä koskee sekä työmarkkinatuella olevaa, pe-
ruspäivärahalla olevaa että myöskin ansiosidonnaisella olevaa. Varmasti meidän pitäisi
myöskin keskustella, mikä siellä Tanskassa on niin erilaista, että siellä lähdetään heti seu-
raavana päivänä etsimään niitä töitä. [Antti Rinteen välihuuto] Siellä on myöskin ne ko-
vemmat sanktiot — niin kuin edustaja Rinne tietää — ja siellä olisi aidosti kyllä, joo, työ-
markkinat, joissa ei ole sitä yleissitovuusrakennetta. Siellä on se joustavuuskysymys. Eli
työmarkkinat toimivat. Mennään sinne suuntaan, eikä sieltä voi ottaa yhtä lohkoa mukaan. 

Meillähän on ollut ongelmana myöskin se, että kun on pidempi, helposti vähän aikaa ol-
laan ja sitten lähdetään etsimään. Ja me kaikki tiedämme, että se työmarkkinakelpoisuus
siinä heikkenee hyvin nopeasti. Eli yritetään löytää nopeasti takaisin sinne työelämäku-
vioon. Meillähän tavoitteena on, että tätä kautta kannattaisi ottaa osa-aikaisia työtehtäviä,
sijaisuuksia, kaikkia tällaisia ratkaisuja, ja että löydettäisiin se näkökulma, joka aktiivises-
ti ja rakentavasti veisi sitä päin.

Kuten sanoin jo aikaisemmissa puheenvuoroissani, tämä aktiiviehdon täyttäminen ei
koske kaikkia. Siellä on tämä työkyvyttömyyskuvio, siellä on tämä vammakysymys, siellä
ovat omaishoitajat, siellä ovat perhehoitajat, siellä ovat sellaiset, jotka ovat työkyvyttö-
myyseläkettä hakeneet. Eli kaikkinensa se ei koske kaikkia.

Minä olen samaa mieltä, pitää kehittää. Yksi kehittämiskohde on juuri tämä omaehtoi-
sen koulutuksen kysymys. Toinen ovat juuri ne työvoimapalvelut. Nythän yritetään löytää
näitä uudenlaisia työvoimapalveluita ja myöskin uudenlaisia työvoimapalvelun tuottajia.
Mitä jos tällä mallilla löytyisi se, että siellä ihmiset lähtisivät molemmilta puolilta — ne
työvoimapalvelun tuottajat ja ne työttömät — etsimään, näkemään, ja he kokisivatkin niin,
että tämä ei olisi rankaisua, vaan tämä olisi tietynlainen näkymä, että kannattaa aina ottaa
jopa lyhytaikaistakin työtä vastaan jo senkin näkökulmasta, että tämä ehto täyttyy siitä?
Voisiko arvoisa oppositio jopa nähdä tästä näkökulmasta tämän asian, että tämä voisi olla
jopa mahdollisuus, jos me vielä kehitämme sitä ja nämä ongelmakohdat pyrimme poista-
maan? [Välihuutoja vasemmalta]

Ensimmäinen varapuhemies Mauri Pekkarinen: Myönnän nyt tähän kuitenkin muuta-
man vastauspuheenvuoron. Toivon, että kovin pitkää debattivaihetta ei tästä nyt syntyisi.

17.37 Eero Heinäluoma sd (vastauspuheenvuoro): Arvoisa puhemies! Edustaja Jaskarin
puheenvuoro oli monin tavoin pohdiskeleva, ja se varmaan soveltuukin myös tämän asian
käsittelyyn. Hän mainitsi tässä kolmannen kerran sanat "omaehtoinen koulutus". Siitähän
aika monelle kuulijalle jää todellakin käsitys, että voisi itse päättää, mihin koulutukseen
lähtee, ja se riittäisi tämän aktiivisuusehdon täyttymiseen. On kuitenkin syytä sanoa, että
näin ei ole. Ei tämä malli, mitä nyt hallitus esittää ja minkä valiokunta esittää meille hy-
väksyttäväksi, pidä sisällään semmoista vaihtoehtoa, että henkilö itse voisi päättää, mihin
omaehtoiseen koulutukseen hän menee. Ei voi itse päättää, vaan sen täytyy olla työvoima-
viranomaisten hyväksymää. Siis se tarkoittaa sitä, että pitää olla viranomainen, joka tämän
päätöksen tekee. Tältäkään osin henkilö itse ei voi ratkaista sitä, leikataanko häneltä se 5
55



Pöytäkirjan asiakohta PTK 135/2017 vp
prosenttia vaiko ei leikata. Tämä on absoluuttisesti heikkous, ja tätä sosiaali- ja terveysva-
liokunnan hallituspuolueiden enemmistö meille esittää hyväksyttäväksi. Siksi pidän pa-
rempana, [Puhemies koputtaa] että tämä vedetään pois täysin.

Ensimmäinen varapuhemies Mauri Pekkarinen: Olen merkinnyt vastauspuheenvuorot
tähän keskusteluvaiheeseen edustajille Hassi, Mäkipää, Myllykoski, Rinne, Uotila ja sit-
ten keskustelun avannut edustaja Jaskari. — Myönnän myöhemmin vielä edustaja Tolppa-
selle.

17.39 Satu Hassi vihr (vastauspuheenvuoro): Arvoisa puhemies! Edustaja Jaskari puhui
siitä, onko kohtuutonta, että ihminen yrittäjätyöllä hankkisi kolmen kuukauden aikana 240
euroa tuloa. No, ei se varmaan olisi kohtuutonta, ellei meillä toisaalta järjestelmä olisi sel-
lainen, että yrittäjältä viedään työttömyysturva kokonaan. Nyt tämän hallituksen aikana-
han on laajennettu freelancereidenkin — joita on aikaisemmin pidetty työntekijän asemas-
sa, tosin usealta eri työnantajalta toimeentulonsa tienaavina ihmisinä, ja jotka ovat olleet
oikeutettuja työttömyysturvaan — tulkitsemista yrittäjiksi, mikä vie heiltä työttömyystur-
van. Varmasti aika monet tietävät sen, että yrittäjä voi päästä työttömyysturvan piiriin, jos
hän ilmoittaa yrityksensä kokonaan lakkautetuksi. [Puhemies koputtaa] Tässä tehdään ih-
misille aivan mahdottomia tilanteita.

17.40 Lea Mäkipää sin (vastauspuheenvuoro): Arvoisa puhemies! Muistetaan nyt, että
edellinenkin hallitus kyllä teki heikennyksiä työvoimapalveluihin: työtön ei päässyt noka-
tusten sinne viranomaisten juttusille, vaan sieltä sanottiin, että soita silloin ja silloin, ja näin
mentiin ojasta allikkoon.

Mutta nyt haluan puhua tästä aktiivimallista. Tuntuu, että on tehty kärpäsestä härkänen,
koska tässä on vain pienestä asiasta kysymys. Mutta jos ajatellaan nuorta, joita meillä on
täällä työttöminä hirmuisen paljon Suomessa, niin ensinnäkin pitäisi yhden ottaa koppi täs-
tä nuoresta. Kun hän yrittää hakea työtä, menee työvalmennukseen, koulutukseen tai sitten
vielä viimeisenä on nämä työvoimaviranomaisten erilaiset aktiivimallit, niin kuinka tähän
päästään? Jos ei tämäkään onnistu sitten, että jos esimerkiksi nuori tekee kaikkensa, niin
kyllä tuntuu aika kohtuuttomalta. Että kun hän on tehnyt kaikki, niin jos me tämmöisen lain
teemme, että sitten hän ei saa mistään mitään turvaa, kyllähän tässä menee nuoren itseluot-
tamus aivan nollaan. Toivon, [Puhemies koputtaa] että vielä keskusteltaisiin, mitä voisim-
me yhdessä tehdä... [Puhemies keskeyttää puheenvuoron puheajan ylityttyä]

17.41 Jari Myllykoski vas (vastauspuheenvuoro): Arvoisa herra puhemies! Edustaja Jas-
karille kyllä koetin joitakin erilaisia vaihtoehtoja tuoda. Kyllä minä pitäisin erittäin hieno-
na, jos tämä hallitus voisi ensi viikolla ilmoittaa, että rupeamme pohtimaan aktiivisesti ak-
tiivimallia, joka mahdollistaa sen, että henkilö, joka on ansiosidonnaisella päivärahalla ja
lähtee työn perään — lähtee matalapalkkaisemman työn perään kuin mistä hän on jäänyt
työttömäksi — saa osan ansiosidonnaisesta päivärahasta mukaansa, jotta siitä tulee hou-
kuttelevaa. Ei tarvita kovinkaan isoa matemaatikkoa, kun voi ajatella, että siitä työstä tul-
lut työtuloverotus huomattavasti kyllä kustantaa sitä ansiopäivärahaosuutta, mikä tulee
työttömyysvakuutusmaksujen kautta tälle henkilölle.
56



Pöytäkirjan asiakohta PTK 135/2017 vp
Eli enemmän niitä mahdollisuuksia lähteä työn perään on se, että ansiosidonnaista päi-
värahaa käytettäisiin yhtenä osana omalta asuinpaikalta työn perään siirtymisen lisäksi.
[Puhemies koputtaa] Näitä välineitä tarvitaan.

17.42 Antti Rinne sd (vastauspuheenvuoro): Arvoisa puhemies! Mielenkiintoinen ja hy-
vä, pohdiskeleva puheenvuoro edustaja Jaskarilta — sinällään arvostettavaa.

Ei sosiaalidemokraattinen puolue vastusta aktiivitoimia ja -toimenpiteitä ihmisille.
Päinvastoin haluamme vahvistaa sitä, että ihmiset aktivoituvat työnhaussa tilanteissa, jot-
ka ovat monesti vaikeita.

Mutta ei pidä kuitenkaan aktiivimallin nimellä ikään kuin passivoida ihmisiä. Täällä on
edustaja Kontula hyvin ansiokkaasti arvioinut tätä rahan ja asenteitten suhdetta työllisty-
miseen, ja sen takia tämä malli tuntuu pahalta.

Vertailussa Tanskan mallin edut suomalaiseen malliin nähden ovat, että siellä on paljon
merkittävämmät palveluresurssit kuin Suomessa. Siellä on palkkatukimallinen tuki merkit-
tävästi korkeammalla tasolla suhteessa bkt:hen, ja siellä on myöskin julkisen sektorin rooli
työllistäjänä toisenlainen kuin täällä Suomessa. Minusta näistä pitäisi nyt keskustella.

Neljäs asia, mistä pitäisi keskustella, on välityömarkkinoitten luominen uudenlaisella
tavalla. Pitäisikö ottaa jollakin tavalla vapaaehtoistyö [Puhemies koputtaa] myöskin huo-
mioon välityömarkkinoissa?

17.44 Kari Uotila vas (vastauspuheenvuoro): Arvoisa puhemies! Arvostamani edustaja
Jaskari käytti hyvän puheenvuoron, mutta huono puoli siinä oli se, että se on vähän myö-
häistä. 

Perustuslakivaliokunta kiinnitti huomiota siihen ongelmaan, joka koskee sitä, että työ-
töntä rangaistaan sen perusteella, mihin hän ei ole voinut itse vaikuttaa. Vaikka hän tekee
kaikkensa työllistyäkseen, työpaikkaa hakiessaan tai aktiivitoimiin pyrkiessään, niin häntä
rangaistaan, jollei tämä onnistu. Mietintövaliokunnalla olisi ollut mahdollisuus perustusla-
kivaliokunnan lausunnossa annetuilla kahdellakin tavalla korjata tätä ongelmaa jo valio-
kuntavaiheessa. Mutta kun tätä ongelmaa ei valiokunnan enemmistö halunnut korjata, niin
meillä on nyt käsissä mietintö, joka pitää sisällään tämän työttömän perustuslaillisten oi-
keuksien kannalta ongelmallisen rangaistuspykälän, ja sitä ei ikävä kyllä, edustaja Jaskari,
auta nyt se, että on löysä seurantaponsi tai se, että me nyt keskustelemme, miten järjestel-
mää ylipäätänsä voitaisiin [Puhemies koputtaa] tulevaisuudessa kehittää. Nyt olemme tä-
män ehdotuksen kanssa täällä salissa.

Ensimmäinen varapuhemies Mauri Pekkarinen:  Vielä edustaja Tolppanen, vastauspu-
heenvuoro, ja sitten edustaja Jaskari, viimeinen vastauspuheenvuoro.

17.45 Maria Tolppanen sd (vastauspuheenvuoro): Arvoisa puhemies! Täällä kysyttiin,
eikö kannattaisi ottaa vastaan vähäinenkin työ. Kyllä kannattaisi, ehdottomasti. Siinä on
vain kolme ehtoa olemassa. Ensimmäinen on se, että siitä vähäisestäkin työstä pitää mak-
saa työehtosopimuksen mukainen palkka. Toinen on se, että sen työn vastaanottaminen ei
saa pienentää perheen toimeentuloa. Työn pitää aina olla kannattavaa. Kolmas on se, että
vähäisen työn vastaanottaminen ei saa siirtää korvausten maksamista viikkojen, jopa kuu-
kausien päähän. Systeemi ei saa toimia sillä tavalla.
57



Pöytäkirjan asiakohta PTK 135/2017 vp
Tällä hetkellä on olemassa suojaosuus, joka on 300 euroa, mikä on todella hyvä asia,
mutta tämän asian kurja puoli tai ruttuinen puoli on se, että tämä 300 euroa leikkaa sitten
määrällään asumistukea. Elikkä se asia ja tilanne, että kun ihminen menee töihin, niin siitä
ei saa yhtään parempaa toimeentuloa vaan se siirtää seuraavia korvauksia, on jotenkin kes-
tämätön.

17.46 Harri Jaskari kok (vastauspuheenvuoro): Arvoisa puhemies! Kiitos arvoisille kol-
legoille rakentavista kommenteista. Niin kuin sanoitte, nyt tässä hetkessä tämä on tämän-
muotoinen, mutta minun ehdotukseni oli juuri, että nyt täytyy katsoa muutamia kohtia, jot-
ka vielä kehittävät tämän.

Edustaja Heinäluoman kommentti omaehtoisesta koulutuksesta: minä tiedän myöskin
henkilöitä, jotka ovat aktiivisesti omaehtoiseen koulutukseen osallistuneet, ja sen seurauk-
sena on tapahtunut, että monta viikkoa jälkeenpäin on sanottu, että ei tämä kuulunutkaan.
[Eero Heinäluoma: Juuri näin!] Tämä täytyisi saada muutettua. Ensinnäkin vastaus täytyi-
si saada heti, ja toiseksi pitäisi katsoa ehkä laajemmin, kun katsotaan, mihinkä työmarkki-
nat muuttuvat, että monipuolisempi koulutus on kaikki juuri sitä, joka edistää työllistymis-
tä ja yhteiskuntaan sopeutumista. Eli yksi selkeä kehittämiskohde.

Toiseen, edustaja Hassin kommenttiin: Saatte meistä hyvän kumppanin, jos me pystym-
me luomaan yrittäjille sellaisen sosiaaliturva- ja työttömyysturvamallin, [Puhemies koput-
taa] joka todellakin olisi kombinoiva. Se liittyy freelancereihin ja vastaaviin. 

Enempään en pysty nyt vastaamaan tässä... [Puhemies keskeyttää puheenvuoron pu-
heajan ylityttyä]

Ensimmäinen varapuhemies Mauri Pekkarinen:  Edustaja Jaskari, aika on täysi. — Pu-
hujalistaan.

17.47 Satu Hassi vihr: Arvoisa puhemies! Edustaja Jaskarin ja eräiden muiden hallitus-
puolueiden kansanedustajien osoittama valmius miettiä tätä asiaa uudestaan on hyvin ter-
vetullutta, mutta tosiaan oikea aika tähän olisi ollut perustuslakivaliokunnan jälkeen. Mut-
ta parempi tietysti vähän myöhäänkin kuin ei milloinkaan.

Ministeri Lindström totesi — mielestäni kuulosti hyvin rehelliseltä — että tässä on kyse
pakottamisesta. Senkin voisi käsittää, jos ihmisellä olisi mahdollisuus tehdä se, mihin hän-
tä pakotetaan, mutta kun kaikilla ei ole ja silloinkin ihmistä rangaistaan, se on tässä se on-
gelma.

Perustuslakivaliokunta mietinnössään huomauttaa, että vastaavissa aikaisemmissa
asioissa, joissa siis tällaisia sanktioita on säädetty, on ollut kysymys tilanteista, joissa
etuuksien taso on kytketty työnhakijan vaikutuspiirissä oleviin ehtoihin. Tässä mielessä
tämä on aivan uudenlainen asia. Perustuslakivaliokunta myös toteaa, että "etuuden epää-
misen pitää olla asiallisesti perustellussa suhteessa siihen, minkälaisia työllistymisen edis-
tämistä tarkoittavia toimintoja on ollut tarjolla ja mitä työttömänä olevan henkilön syyksi
voidaan lukea" [Eero Heinäluoma: Juuri näin!] — eli siis mikä on ollut hänen omassa vai-
kutusvallassaan. "Nyt arvioitavassa hallituksen esityksessä on sitä vastoin sen perustelui-
denkin mukaan kyse ’kaavamaisesta laskusäännöksestä’ vailla yksilöllistä harkintaa."
58



Pöytäkirjan asiakohta PTK 135/2017 vp
Tässä on jo moneen kertaan todettu, että perustuslakivaliokunta on todennut, että on
kaksi mahdollista tapaa ratkaista tämä asia, ensinnäkin turvata se, että kaikilla työttömillä
on mahdollisuus niihin palveluihin, joilla sitten voi estää tämän työttömyysturvan leikkaa-
misen, mutta se tarkoittaisi näiden palvelujen lisäämistä. Toinen tapa olisi sitten se, että
työnhakijalla olisi mahdollisuus osoittaa myös muulla tavalla se, että hän on ollut aktiivi-
nen. Kumpaakaan näistä siis ei tällä hetkellä ole tarjolla, mutta on erinomainen asia, mikäli
tämä keskustelu nyt tänään täysistunnossa ja myös perjantaina johtaa siihen, että edes jäl-
kikäteen nämä sitten tehdään. Sitä todellakin toivon.

Keskustan edustajat ovat viitanneet siihen, että Santeri Alkio korosti sitä, että ihmistä pi-
tää auttaa auttamaan itse itseään. Uskon, että kaikki kannattavat tätä. En väitä ollenkaan
olevani mikään Alkio-asiantuntija mutta en usko, että hänkään on pitänyt hyvänä sitä, että
ihmistä rangaistaan jostain sellaisesta, johon hän, ihminen itse, ei ole voinut vaikuttaa.

Edustaja Kontula toi mielestäni debatissa esille tärkeän näkökulman, ja se on se, että
meidän työttömyysturvamme on hyvin sekava ja työttömän näkökulmasta toimii hyvin sat-
tumanvaraisesti. Minäkin olen sinä pitkänä aikana, jolloin olen ollut kansanedustaja tai
meppi, yli 25 vuoden aikana, saanut erittäin paljon yhteydenottoja työttömiltä siitä, että
heille lyödään karenssi nimenomaan silloin, kun he yrittävät itse parantaa omaa tilannet-
taan. Tässä keskustelussa on jo todettu, että opiskelumahdollisuus on oikein hyvä asia ja
että normaalejakin opintoja nykyään voi työttömyysturvalla tehdä toisin kuin ennen, mutta
siihen pitää saada työvoimaviranomaisten hyväksyntä, eli tämä ei ole työttömän vapaasti
valittavissa. Yrittäjyys — totesin juuri äsken sen, että meillä pääsääntönä on, että yrittäjä ei
ole lainkaan työttömyysturvan piirissä, ellei hän ole lakkauttanut sitä yritystään. Tämäkin
on mielestäni täysin epätarkoituksenmukainen asia, ja se on passivoiva elementti meidän
työttömyysturvassamme.

Meitä Pirkanmaan kansanedustajia, joihin myös edustaja Jaskari kuuluu — en muista,
keitä kaikkia on ollut paikalla — on ollut kuuntelemassa erään ammattiliiton ja tietyn am-
matillisen koulutuksen ryhmän työttömien omasta tällaisesta järjestelmästä, jota he ovat
ammattikollegoilleen kehittäneet, joka auttaa näitä ihmisiä löytämään työpaikkoja. Mutta
he ovat kertoneet meille, että he joutuvat olemaan hyvin kieli keskellä suuta siitä, miten sii-
tä asiasta puhutaan työvoimaviranomaisille, koska tästäkin aktiivisuudesta saattaa sitten
langeta karenssi niille ihmisille, jotka tätä toimintaa pyörittävät — nimenomaan siitä aktii-
visuudesta, että he yrittävät keksiä luovia tapoja löytääkseen itselleen ja saman ammatin
opiskelleille muille kollegoille töitä. Mielestäni se, että työttömiä pyritään aktivoimaan, on
sinänsä erittäin kannatettava asia, mutta mielestäni tärkeintä olisi purkaa ja poistaa meidän
nykyisessä sosiaaliturva- ja työttömyysturvajärjestelmässämme ne elementit, jotka nimen-
omaan pakottavat ihmistä passiivisuuteen ja rankaisevat aktiivisuudesta.

Nyt, mikäli tämä hallituksen esitys hyväksytään eikä siihen tehdä niitä korjauksia, joista
jotkut hallituspuolueiden edustajat ovat tässä keskustelussa vähän antaneet ymmärtää, että
niihin olisi valmiutta, niin minä vain odotan sitä, että joku työtön, jolle sitten tämä sanktio
langetetaan ilman, että hänellä olisi ollut itsellään realistinen oikeus tehdä niitä asioita, joil-
la tämän sanktion olisi voinut välttää, vie tämän asian Euroopan ihmisoikeustuomioistui-
meen. Sitten jos joku sen sinne vie, on mielenkiintoista nähdä, mikä sitten olisi ratkaisu.

Mutta todella sen palautteen pohjalta, mitä olen työttömiltä saanut, on sellainen vaiku-
telma, että juuri ihmisille, jotka yrittävät itse auttaa itseään mutta eivät löydä semmoista
perinteistä kokoaikaista työpaikkaa vaan koettavat kerätä toimeentulonsa pieninä palasina
sieltä täältä, tämä järjestelmä on semmoinen niin kuin loukusta loukkuun -ansaviritelmä.
59



Pöytäkirjan asiakohta PTK 135/2017 vp
Näitä loukkuja ja passiivisuusansoja meidän pitäisi purkaa sen sijaan, että kehittelemme
uusia sanktioita ja vieläpä semmoisista asioista, joihin ainakaan aina ihmiset eivät itse edes
voi vaikuttaa.

17.55 Heli Järvinen vihr: Arvoisa puhemies! Ihan alkuun iso hatunnosto ministeri Lind-
strömille, joka on ollut aktiivisesti kuuntelemassa tätä aktiivimallikeskustelua.

Hieman ehkä surkuhupaisaa on se, että me käsittelemme täällä hallituksen aktiivimallia
ja nyt pohdimme sitä, millä siitä todellisuudessa saisi aktiivisen — parempi tietysti myö-
hään kuin ei silloinkaan. Mutta jo pelkästään tämä lakiesitys, joka on käsittelyssä, tulisi
paljon paremmaksi, jos ensinnäkin niitä keinoja, joilla työtön voi osoittaa aktiivisuuttaan,
laajennettaisiin esimerkiksi niin, että omaishoidon ja perhehoidon lisäksi laskettaisiin
vaikkapa vapaaehtoistyö tai talkootyö. Sitä ovat asiantuntijat ehdottaneet. 

Tätä mallia parantaisi aivan valtavasti myös se, jos pystyisimme antamaan TE-toimis-
toille lisää resursseja, lisää työvoimaa erilaisten aktivointipalvelujen tuottamiseksi, koska
surullinen tosiasia on se, että moni työtön, vaikka kuinka haluaisi erilaista työvoimapoliit-
tista koulutusta, ei sinne pääse. 

Lopullisesti aktiivisen tästä tekisi se, jos tämä aktiivimalli toisi töihin pyrkivälle ja sinne
pääsevälle työttömälle jotakin omaan työttömyysturvaansa lisää eikä vain estäisi sen leik-
kaamisen.

Mutta kun puhumme tästä nyt esillä olevasta aktiivimallista, tässä on monia ongelmia.
Me kaikki tässä salissa pyrimme lainsäädäntöön, joka ensinnäkin olisi yhdenmukaista kai-
kille suomalaisille. No, nyt tiedämme sen, että tässä tulee todella isoja alueellisia ongel-
mia, alueelliset erot ovat niin suuret työpaikkojen määrässä ja myös työttömyyden hoidos-
sa. Sitten toinen puoli on se henkilökohtainen ero, joka meillä on. Meillä on paljon työttö-
missä henkilöitä, joilla on elämänhallinnan ongelmia, masennusta, päihdeongelmia ja niin
edelleen, ja toisaalta meillä on paljon työttömiä, jotka tekevät kaikkensa saadakseen töitä
eivätkä siitä huolimatta onnistu. Juuri näille suomalaisille tämä tuleva aktiivimalli on koh-
tuuton.

Hyvä lainsäädäntö olisi myös sellaista, että se keventäisi hallintoa. Nyt täytyy sanoa, että
etenkin Kelan asiantuntijat ovat olleet aika mykistyneitä siitä, miten he tulevat mittaamaan
ja laskemaan 65 päivän välein tilanteen joka ainoan työttömän kohdalla. Kela on itse arvi-
oinut, että he tarvitsevat jopa 260 henkilöä lisää työvoimaansa. Toinen iso kysymys on se,
kuinka tämä tulee kuormittamaan työkyvyttömyyseläkejärjestelmää, ja siihen ehdottomas-
ti kaivattaisiin myös jotakin helpotusta.

Hyvä lainsäädäntö on myös sellaista, joka on helppoa ymmärtää ja yksinkertaista toteut-
taa. Nyt tämä ei sellaista ole. Kun muistetaan, että meillä on jo pohjalla erityisiä rekrytoin-
tikokeiluja ja meillä on vuoden alusta tulossa ammattiopistoille suorastaan velvollisuus
pistää oppilaansa työharjoitteluun paljon nykyistä enemmän, herää vain kysymys, mistä
löytyy paikat näille kaikille. Toisaalta jollekin tutulle voi mennä töihin vaikka palkatta, ja
se ei tietenkään ole tämän lainsäädännön tarkoitus.

Hyvän lainsäädännön pitäisi olla myös sellaista, että se ei olisi itsessään ristiriitaista. Va-
litettavasti tämä lainsäädäntö, tämä laki itsessään jo sitä on. Tähän lakiinhan liittyy toisaal-
ta se, että karenssia aluksi lyhennetään, mikä lisää kuluja, ja sen jälkeen työttömiä rangais-
taan ja pienennetään heidän työttömyyskorvauksiaan, jos he eivät työnhaussa onnistu.

Hyvä lainsäädäntö olisi myös ihmisten hyvinvointia kasvattavaa. Valitettavasti tämä
lainsäädäntö ei ole edes sitä, koska tämä ei tule tarjoamaan työttömille työllistämistoimia,
60



Pöytäkirjan asiakohta PTK 135/2017 vp
koska porukkaa ei ole riittävästi, ja toisaalta jatkossa työkyvyttömyyseläkkeelle eivät aina
pääse edes ne henkilöt, jotka sinne pikaisesti kaipaisivat ja ansaitsisivat päästä, koska uh-
kana on, että se järjestelmä ruuhkautuu pahasti.

Parasta lainsäädäntöä olisi tietysti ihmisten kannustaminen. Valitettavasti tämä lainsää-
däntö ja laki enemmänkin simputtaa, pompottaa, kyykyttää ja kiroiluttaa. Tätä ei yksikään
voi kannattaa. Tässä kohtaa on ehkä hyvä muistaa — täällä on puhuttu asiantuntijoista ja
heidän kommenteistaan — että työelämä- ja tasa-arvovaliokunnassa olemme kuulleet ai-
nakin 13:a asiantuntijaa, ja kuten on sanottu täälläkin, Suomen Yrittäjät pitivät tätä ehdo-
tusta positiivisena, kaikki 12 muuta kuultavaa eivät. Kaikki 12 muuta löysivät tästä moitit-
tavaa. Joka tapauksessa kaiken lainsäädännön ja lakien pitäisi olla realistisia, vaikuttavia,
tasapuolisia ja helposti toteutettavia, ja valitettavasti tämä nyt käsillä oleva aktiivimalli
edustaa juuri päinvastaista. Tämä itse asiassa ei ole minun mielipiteeni vaan asiantuntijan
mielipide suoraan lainattuna.

Mutta nyt kun ministeri Lindström on paikalla, haluan ottaa erityisesti esiin työkyvyttö-
myyseläkejärjestelmän, koska nyt jatkossa tilanne tulee olemaan se, että jos sellainen hen-
kilö, joka ei pääse töihin, joka ei pysty harjoittamaan yrittäjyyttä ja jolle toisaalta ei tarjota
työllistämispalveluita, haluaa päästä eroon tästä lähes 5 prosentin korvauksen alennukses-
ta, ainoa keino, mikä hänelle jää, on se, että hän ilmoittautuu työkyvyttömyyseläkkeen ha-
kijaksi. Se hakemus tehdään oikeastaan kahdella näppäimellä netissä, se on nopea tapah-
tuma, siihen ei tarvitse lääkärintodistusta, ja tilanteessa, jossa meillä on yli 270 000 työtön-
tä ja 34 000 avointa työpaikkaa, on iso uhka, että meillä on kohta parisataatuhatta ihmistä,
joiden kannattaa käydä ne kaksi painallusta netissä tekemässä, koska jos olet hakenut työ-
kyvyttömyyseläkettä, tämä tuen leikkaus ei tule kohdistumaan sinuun niin kauan kuin se
hakemus on käsittelyssä. Tämä tulee olemaan iso uhka, ja toivoisin, ministeri Lindström,
teiltä vastausta, miten te olette tähän valmistautuneet, jos näin käy.

Pitää myös huomioida se, että meillä on jo tehty paljon isoja asioita työttömyysturvaan.
Tämä käsillä oleva laki muuttuu entistä huonommaksi, kun muistetaan, että meillä on jo
työttömyysturvan enimmäiskestoa lyhennetty 500:sta 400 päivään ja alle kolmen vuoden
työhistorialla 300 päivään, meillä on korotettua ansio-osaa alennettu, aikuiskoulutustuen
perusosaa on alennettu, tukikuukausia on vähennetty, koeaikaa on pidennetty, takaisinot-
tovelvollisuutta on lyhennetty. Meillä on myös rekrytointikokeilu, eli ihmiset saavat tehdä
työtä palkatta, ja sen päälle kun isketään aktiivimalli, joka kyykyttää etenkin niitä aktiivi-
sia työttömiä, jotka vain eivät jostain syystä työtä saa, ja toisaalta niitä kaikkein heikko-
osaisimpia, tämä paketti kuulostaa melko pahalta.

Se kysymys, jonka esitin perjantainakin mutta jonka mieluusti esittäisin nyt ministeri
Lindströmille, kun olette täällä paikalla, liittyy meidän suomalaisten ihmiskuvaan: missä
on se raja, missä on ihmisen tulon ja aseman raja, jonka yläpuolella me hyväksymme hä-
nelle helposti optiot, eläke-edut ja erilaiset kannustimet mutta jonka alapuolella me koem-
me tarpeelliseksi tarjota raippaa, ruoskaa ja rangaistusta? Koska siltä tämä vaikuttaa, että
me hyväksymme yritysjohtajien suuret tulot, erilaiset kannustimet, erilaiset erityisedut,
mutta mitä heikommassa asemassa ihminen on, sitä valmiimpia olemme luomaan järjestel-
mää, jossa häntä vähän ikään kuin tukistetaan. Jos teillä on tähän vastaus, kuulen sen mie-
luusti. Pidän vain tällaista ihmiskuvaa vastenmielisenä, ja itse uskon vahvasti siihen sa-
maan, minkä tutkimuksetkin osoittavat, että työttömät haluavat tehdä töitä, he haluavat olla
aktiivisia, jos heille vain tarjotaan palveluja. Siksi toivon vahvasti vielä, että tätä lakiesi-
tystä ainakin muokattaisiin paremmaksi ennen kuin se menee läpi.
61



Pöytäkirjan asiakohta PTK 135/2017 vp
18.05 Outi Alanko-Kahiluoto vihr: Arvoisa puhemies! Nyt on huomattavasti miellyttä-
vämpi käydä tästä lakiesityksestä keskustelua kuin viime perjantai-iltana, kun täällä salis-
sa meitä oli noin kymmenen opposition kansanedustajaa eikä ketään hallituksesta silloin
kun aloitimme keskustelun [Eero Heinäluoma: Hyvä näin!] — hyvä näin — ja olen kiitol-
linen siitä, että ministerikin on nyt sitkeästi kuunnellut tätä keskustelua ja varmaan vastaa
sitten lopuksi kysymyksiin.

Äänestin itse tätä lakiesitystä vastaan sosiaali- ja terveysvaliokunnassa ja olin kyllä hy-
vin hämmästynyt siitä, että hallitus ei vetänyt tätä lakiesitystä pois. Itse asiassa olen ollut
koko syksyn siinä uskossa, että varsinkin perustuslakivaliokunnan lausunnon, hyvin pai-
navan lausunnon, jälkeen todennäköistä on, että hallitus joutuu tästä lakiesityksestä luopu-
maan tai ainakin korjaamaan ja täydentämään sitä sillä tavalla kuin perustuslakivaliokunta
lausunnossaan suositteli. Olin kyllä hyvin tyrmistynyt siitä, että lopulta hallituspuolueet
äänestivät tämän lain puolesta sosiaali- ja terveysvaliokunnassa. En olisi koskaan uskonut,
että näin tulee käymään. Voin vilpittömästi sanoa, että olin vakuuttunut siitä, että hallitus
tulee vetämään tämän lain pois.

Tässä sitä nyt kuitenkin ollaan. En muista itse asiassa nähneeni — täytyy valitettavasti
sanoa — näin huonosti valmisteltua lakiesitystä sen 11 vuoden aikana, jonka itse olen ollut
kansanedustaja. On aika tyrmistyttävää nähdä, että sen jälkeen kun asiantuntijat kolmessa
eri valiokunnassa melko yksimielisesti pitävät lakiesitystä hyvin ongelmallisena, perustus-
lakivaliokunta katsoo, että se rikkoo kansalaisten yhdenvertaisuutta ja esittää suoraan ta-
poja korjata sitä lakia, niin olemme tässä pisteessä, että tosiaankin laki on hallituspuoluei-
den äänillä mitä ilmeisimmin menossa läpi. Kyllä tämä niin kuin jollain tavalla syö minun
luottamustani poliittiseen järjestelmään, ja täytyy sanoa, että en olisi kyllä tosiaankaan us-
konut, että tähän pisteeseen päädytään tämän lakiesityksen suhteen. Olen kyllä hyvin pet-
tynyt.

Olen pettynyt siitä syystä, että perustuslakivaliokunnan kannat sivuutettiin sosiaali- ja
terveysvaliokunnassa, ja edes meidän valiokuntamme mietintöön, siihen tekstiosaan,
emme saaneet riittävästi niitä huolia, joita perustuslakivaliokunta kuin myös työelämä- ja
tasa-arvovaliokunta olivat mielestäni aivan erinomaisissa lausunnoissaan esittäneet. Esi-
merkiksi se, että hallituspuolueet eivät olleet halukkaita sosiaali- ja terveysvaliokunnassa
lausumaan selkeästi ja tiukasti sitä, että määrärahat ovat riittämättömät sille, että ihmiset
voisivat tulla yhdenvertaisesti kohdelluiksi mahdollisuudessaan saada näitä aktivointipal-
veluita, oli minusta aika kummallinen asia.

Itse olen kansanedustajana tottunut siihen, että kun substanssivaliokunta käsittelee jota-
kin asiaa, niin siellä yleensä ilmastaan melko yksimielisesti se huoli, joka on ilmeinen, ja
ikään kuin annetaan viesti hallitukselle tai valtiovarainvaliokunnalle tai suurelle valiokun-
nalle ja niin edelleen siitä, mikä on sen substanssin näkökulmasta se kaikkein suurin on-
gelma ja puute. Tällä kertaa sitä eivät hallituspuolueiden edustajat olleet halukkaita teke-
mään, ja pidän sitä kyllä hyvin kummallisena. En voi sitä ymmärtää, koska näissä subs-
tanssivaliokunnissa pitäisi kuitenkin olla ikään kuin niiden tahojen puolella, joiden asiaa
substanssivaliokunnissa käsitellään, ja tässä tapauksessa juuri työttömien, hyvin pienitu-
loisten ihmisten puolella.

Itse olen ollut hyvin tyrmistynyt myöskin siitä, minkä mainitsin jo tuossa alussa, että
mielestäni laki on huonosti valmisteltu. Se on valmisteltu huonosti esimerkiksi sillä perus-
teella, että mitään vaikutusarviointeja ei oikeastaan ole tehty. Täällä hallituspuolueiden
suilla on vakuuteltu, että tämä lakiesitys tulee kasvattamaan työllisyysastetta, mutta uskal-
62



Pöytäkirjan asiakohta PTK 135/2017 vp
lan kyllä itse epäillä. Esimerkiksi edustaja Järvinen piti äsken hyvän puheenvuoron, jossa
hän totesi, että tähän lakiin sisältyy sellainen seikka, että jos henkilö laittaa vireille työky-
vyttömyyseläkehakemuksen, silloin tämä automaattileikkuri ei häntä koske. No, me kaik-
ki tässä salissa tiedämme, että yksi vakavimpia asioita meidän yhteiskunnassa on se, että
kaikkein eniten työkyvyttömyyseläkkeelle meidän yhteiskunnassa jää nuoria ihmisiä, joil-
la on joku masennuksesta tai muista mielenterveyssyistä johtuva ongelma. Me olemme
vuosia keskustelleet siitä, mitkä olisivat meidän keinomme lainsäädännössä saada näitä
nuorena työkyvyttömyyseläkkeelle mielenterveyssyistä jääneitä ihmisiä takaisin työelä-
mään. Se on meidän kestävyysvajeen kannalta iso ongelma ja se on myöskin inhimillisestä
näkökulmasta erittäin suuri ongelma, että jos ihminen nuorena sairastuu vaikka masennuk-
seen ja tulee hakeneeksi työkyvyttömyyseläkettä, niin hänellä ei ole myöhemmin elämäs-
sään mahdollisuutta päästä sieltä työkyvyttömyyseläkkeeltä pois.

No nyt hallitus on tuonut meille lakiesityksen, jossa tosiaankin yksi mahdollisuus vält-
tää tämä työttömyysturvan leikkuri on pistää se työkyvyttömyyseläkehakemus vireille. Ja
tämäkin on seikka, mistä nyt toivon, että ei hallitus nyt sitten syytä eikä syyllistä näitä ih-
misiä, jotka tulevat sen hakemuksen laittamaan, koska me kaikki tiedämme tai toivottavas-
ti me kaikki tiedämme, että työttömän peruspäiväraha on hyvin pieni. Se on erittäin pieni.
Kuten olen omissa debattipuheenvuoroissani tuonut esille, köyhyyttä mitataan tämmöisel-
lä niin sanotulla minimibudjetilla ja Suomessa työttömän peruspäiväraha on ainoastaan 73
prosenttia tästä köyhän minimibudjetista. Elikkä työttömyysturvalla olevat ihmiset tällä
hetkellä ovat jo reippaasti köyhyysrajan alapuolella ja nyt siis todellakin tästä ollaan vielä
leikkaamassa 5 prosenttia. Eli aikamoinen tilanne.

Kun työttömyysturvasta tällä tavalla leikataan, se tarkoittaa sitä, että ihmisen on elääk-
seen turvauduttava toimeentulotukeen, ja kun ihminen on toimeentulotuella, se tarkoittaa
sitä, että hän on viimeisijaisen etuuden piirissä, jossa ei ole vastaavaa 300 euron suojaosaa
kuin on tässä ensisijaisessa turvassa elikkä työttömyysturvassa tai asumistuessa. Ja se tar-
koittaa sitä, että vaikka meillä on pitkään puhuttu siitä, että sosiaaliturvassa pitäisi poistaa
näitä niin sanottuja kannustinloukkuja, joista itse asiassa nimenomaan tätä toimeentulotu-
kea köyhyystutkijat nimittävät kaikkein pahimmaksi loukuksi, eräänlaiseksi köyhän katis-
kaksi, niin nimenomaan tällä lailla, jolla leikataan työttömyysturvaa, työnnetään ihmisiä
toimeentulotuen piiriin. Tässä on yksi painava argumentti sille, miksi minä itse epäilen,
että jos hallitus kuvittelee tälla lailla nostavansa työllisyysastetta, niin hallitus kyllä ereh-
tyy. 

Toinen näkökulma, joka tässä keskustelussa ei ole tullut esille, on se, että henkilö voi
välttää tämän työttömyysturvaleikkurin myös sillä, että hän on omaishoitaja tai perhehoi-
taja. No, jos hallitus olisi tehnyt sukupuolivaikutusten arvioinnin, todennäköisesti suku-
puolivaikutusten arvioinnissa olisi päädytty siihen, että tämä lakiesitys tulee kasvattamaan
niiden naisten määrää, jotka jäävät omaishoitajiksi nimenomaan heikon työllisyystilan-
teen vuoksi. Me tiedämme, että omaishoitajista jo nyt suurin osa on naisia, elikkä tämä la-
kiesitys työntää naisia pois sieltä aktiivisilta työmarkkinoilta omaishoidon ja perhehoidon
piiriin, ja minun on ihan pakko kysyä: onko tämä tosiaan se linja, jota esimerkiksi kokoo-
muksessa kannatetaan? Olen itse kuitenkin kuullut kokoomuksen puhuvan tällä kaudella
erittäin myönteisesti siitä, että naisten työllisyysastetta [Puhemies koputtaa] pitäisi saada
pohjoismaiselle tasolle, mutta tämän lain myötä menemme entistä kauemmas pohjoismai-
sesta tasosta ja lisäämme epätasa-arvoa.
63



Pöytäkirjan asiakohta PTK 135/2017 vp
18.16 Pia Kauma kok: Arvoisa puhemies! On hyvä, että hallitus esittää toimenpiteitä,
joilla työttömyys saadaan alenemaan ja ihmiset aktiivisemmin hakemaan töitä. Aktiivimal-
lin käyttöönotolla on arvioitu säästettävän jopa 9,5 miljoonaa euroa vuonna 2018 — näin
siis valtiontalouden eli eräällä tavalla makrotalouden näkökulmasta. Jos taas ajatellaan
asiaa mikrotalouden näkökulmasta eli ihan tavallisen työnhakijan kannalta, niin tilanne ei
ehkä olekaan ihan niin yksinkertainen.

Kun ihminen jää työttömäksi, se on joka tapauksessa eräänlainen pieni tai suuri tragedia
hänen kannaltaan. Silloin putoaa yhtäkkiä kaiken sen sosiaalisen verkoston ulkopuolelle,
johon työelämän kautta on kuulunut. Jokainen työttömyyspäivä lisää tekee työn saannista
entistä vaikeampaa. Mitä enemmän aikaa kuluu, sitä haasteellisemmaksi työn hakeminen
menee. Yli vuoden työttömänä työnhakijana ollut luetaan jo pitkäaikaistyöttömäksi.

Moni työtön hakee ihan tosissaan töitä eikä sadoista hakemuksistakaan huolimatta paik-
kaa saa. Aika usein hakemuksiin ei tule edes kuittausta, että työhakemus on vastaanotettu,
puhumattakaan että saisi arvion siitä, millä tavalla hakemus vastasi työnantajan odotuksiin
ja voisiko mahdollisuuksia olla tulevaisuudessa. Tilanne on nöyryyttävä monellakin tapaa.

Tässä lakiesityksessä aktiivisuusehdon voi täyttää tekemällä 65 päivän tarkastelujakson
aikana vähintään 18 tuntia töitä, olemalla työllistymistä edistävässä palvelussa tai toimin-
nassa yhden viikon ajan taikka työllistymällä yrittäjänä. Mallin hyvä puoli on siis se, että
työllistymisvelvoite ei ole liian jyrkkä vaan sen voi täyttää esimerkiksi täydennyskoulutuk-
sella eli opiskelemalla omaehtoisesti taikka sitten olemalla työvoimakoulutuksessa. Lisäk-
si hyvää on se, että aktiivimalli ei tarkoita pelkkiä heikennyksiä työttömyysturvaan. Työt-
tömyyden alussa olevaa työttömyysturvan omavastuuaikaa lyhennetään seitsemästä päi-
västä viiteen päivään. Kahden omavastuupäivän vähentäminen parantaa pääsääntöisesti
kaikkien työttömien työttömyysturvan tasoa työttömyyden alussa.

Arvoisa puhemies! Näkisin kuitenkin, että tämä lakiesitys yksinään ei ole täysin opti-
maali ratkaisu työttömien aktivoimiseksi vaan tarvitaan myös rahallisesti kannustavampia
malleja sekä työvoimapalvelujen yksilöllisempää kohdentamista.

Hallitushan otti käyttöön vuonna 2014 työttömyysturvan suojaosan, 300 euroa, mikä
tarkoittaa, että tämän verran voi ansaita ilman, että menettää työttömyysturvaa. Mielestäni
työttömyysturvan suojaosaa pitäisi nostaa, ja olen tästä teettänyt laskelmia eduskunnan tie-
topalvelussa alkusyksystä sen pohjalta, että suojaosaa nostettaisiin esimerkiksi 600 eu-
roon. Alustavien laskelmien mukaan suojaosaa voitaisiin nostaa 600 euroon kuukaudessa
kustannusneutraalisti esimerkiksi niin, että työttömyysturvan perusosaa alennettaisiin 50
sentillä 32,4 eurosta 31,9 euroon. Muitakin tapoja on, mutta näiden mallien ongelma on se,
että laskelmat ovat staattisia eivätkä dynaamisia eli ne eivät ota huomioon muita työlli-
syys- ja tulovaikutuksia.

Arvoisa puhemies! Olen myös pyytänyt laskelman suojaosan sitomisesta ansiosidonnai-
sen työttömyyspäivärahan tasoon, niin että se palvelisi paremmin eri tulotasoilla työttö-
mäksi jääneitä ihmisiä. 300 euron suojaosa on erilainen kannustin sille, joka ansaitsee
2 000 euroa kuukaudessa, verrattuna sellaiseen, joka ansaitsee esimerkiksi 4 500 euroa
kuukaudessa. Näiden uudistusten haasteena toki on se, että järjestelmät saattavat siirtää
kannustinloukkua paikasta toiseen ja kannustaa työn tekemistä osa-aikaisena yhdistäen
työttömyysturvaa ja työtä.

Tarvitsemme myös lisää työvoimapalvelujen kohdentamista. Erityisesti akateemisten
työttömien työnhakua auttaisi se, että työttömän henkilön tilanne käytäisiin perusteellises-
ti läpi ja haettaisiin ne verkostot ja kanavat, joista näitä työpaikkoja löytyy.
64



Pöytäkirjan asiakohta PTK 135/2017 vp
Arvoisa puhemies! Vertaistuen puute, häpeä ja taloudelliset ongelmat leimaavat työttö-
män arkea, eikä moni edes miellä itseään työttömäksi, jos on koko elämänsä siihen het-
keen saakka tehnyt ahkerasti töitä.

Arvoisa puhemies! Hallitusohjelmaan on kirjattu, että työn vastaanottamista estäviä
kannustinloukkuja puretaan ja rakenteellista työttömyyttä alennetaan. Tämä lakiesitys on
näin ollen hallitusohjelman mukainen, mutta toivon ja myös edellytän, että myös edellä ku-
vattuihin yksilöllisiin palveluihin ja suojaosaan haetaan kannustavammat mallit ja lähde-
tään kulkemaan kohti Tanskan mallia, jota monet ovat täällä kehuneet.

18.21 Eero Heinäluoma sd (vastauspuheenvuoro): Arvoisa puhemies! Kiitän edustaja
Kauman pohdiskelua ja nimenomaan sitä, että hän toi tähän keskusteluun myös sen ihmi-
sen näkökulman, sen työttömän näkökulman, että tätä ei katsota yksin kovin ylhäältä alas-
päin työttömiä katsoen. Ratkaiseva kysymyshän on tietenkin se, mikä auttaa työtöntä työl-
listymään ja miten tässä voidaan tehdä yhdessä työtä.

Kun sitten katsoo tätä hallitusohjelman sisältöä, jossa sanotaan, että kannustinloukkuja
puretaan, niin on kyllä vaikea nähdä, minkä kannustinloukun tämä ehdotus purkaa, koska
eihän tämä oikeastaan ota kantaa tähän suojaosa-asiaan ollenkaan, johon edustaja Kauma
ihan oikein kiinnitti huomiota. Tämähän ottaa vain siihen kantaa, että henkilön, jos ei saa
työtä kaikkien yrittämisten jälkeen eikä myöskään pääse koulutukseen, työttömyysturvaa
voidaan leikata. Mielestäni se ei ole minkään kannustinloukun purkamista. Se on pakotta-
mista, mutta niin kuin täällä [Puhemies koputtaa] aikaisemmin sanottiin, pakottamista mi-
hin?

Toinen varapuhemies Arto Satonen:  Myönnän vielä tähän debattiin vastauspuheenvuo-
ron edustaja Järviselle, ja jos debatin käynnistäjä haluaa puheenvuoron käyttää, niin hänel-
le, ja sen jälkeen puhujalistaan.

18.23 Heli Järvinen vihr (vastauspuheenvuoro): Arvoisa puhemies! Mukava kuulla ana-
lyyttisia hallituspuheenvuoroja. Meillä työelämässä on monia ongelmia, joita edustaja
Kauma hyvin kuvasi tuossa puheenvuorossaan. Yksi isoimmista ongelmista on meidän
efektiivinen marginaaliveroaste, joka oikeastaan kolahtaa todella isoon tuloluokkaan aina
noin 1 500 euron ja 2 600 euron kuukausituloista. Vaikka jokainen poliitikko sanoo, ja pi-
tääkin sanoa, että työnteon pitää aina olla kannustavaa, niin se nyt vain on niin, että tämä
tuloluokkaväli 1 500:sta 2 600 euroon on pahassa loukussa sen suhteen, että tulot eivät li-
säänny juurikaan työtä tekemällä vaan veroihin ja erilaisiin maksuihin saattaa mennä jopa
90 prosenttia siitä lisäansiosta, ja sen takia on erityisen tärkeää tämä suojaosa, josta puhuit-
te. [Puhemies koputtaa] Sen kasvattamista kannattaa suositella.

18.24 Pia Kauma kok (vastauspuheenvuoro): Arvoisa puhemies! Kiitän edustajia, jotka
ottivat tähän keskusteluun kantaa. Itse olen samaa mieltä kuin edustaja Heinäluoma, että ei
tämä lakiesitys suoranaisesti näitä kannustinloukkuja pura, mutta kyllä sen tavoite on kui-
tenkin se, että ihmiset työllistyisivät. Tietenkin ongelma on myöskin se, että meille tulee
näitä esityksiä aina vähän tipoittain ja olisi hyvä saada sellaisia kokonaisesityksiä, joissa
samaa ongelmaa pyritään ratkaisemaan montaa kautta, jolloin niitä ongelmia pystyttäisiin
todella taklaamaan sillä tavalla, että mahdollisimman moni työllistyisi.
65



Pöytäkirjan asiakohta PTK 135/2017 vp
Toinen varapuhemies Arto Satonen:  Sitten puhujalistaan. 

18.25 Antti Kurvinen kesk: Arvoisa herra puhemies! Tänään ja viime viikon perjantaina
käytiin aika voimakasta ja reipasta keskustelua liittyen tähän niin sanottuun aktiivimalliin,
tähän hallituksen esitykseen, jolla pyritään kannustamaan työtöntä työnhakijaa, työttömä-
nä olevaa ihmistä, siihen, että hän pyrkisi omalla toiminnallaan siihen, että työttömyys ei
pitkittyisi. Meillä on aika paljon tutkimustietoa siitä, että hyvinkin nopeasti ihmisen työ-
elämärelevanssi, työelämäkelpoisuus ja myös se muu hyvinvointi vähenevät työttömyy-
den pitkittyessä. Joidenkin tutkimusten mukaan kysymys on ihan muutamasta kuukaudes-
ta, minkä jälkeen ihminen alkaa syrjäytymään yhteiskunnasta, ja siinä mielessä tämän hal-
lituksen esityksen tavoitteet ovat erittäin hyviä.

Tässähän on keskustelussa ja debatissa pääosin tuotu esille ne seikat, että tietyissä tilan-
teissa, jos sitä aktivoitumista ei tapahdu, siellä tapahtuu tiettyjä pieniä heikennyksiä työt-
tömyysturvaan, mutta sitä tässä keskustelussa juuri ei ole tullut esille, että myös työttömyy-
den alkuvaiheeseen tulee ikään kuin helpotusta tai porkkanaa, omavastuuaika lyhenee seit-
semästä viiteen päivään, mikä on varmasti koko eduskunnan ja myös oppositiopuolueiden
mielestä aivan myönteinen seikka.

Arvoisa puhemies! Pidän erittäin tärkeänä sitä asiaa, että kun tätä niin sanottua aktiivi-
mallia lähdetään jalkauttamaan ja toimeenpanemaan tuonne kentälle, niin meidän täytyy
huolehtia siitä, että niitä mahdollisuuksia tämän lain tarkoittamaan aktivoitumiseen todella
on joka puolella, myös tässä keskustelussa erikseen mainituissa maaseutukunnissa, har-
vemmin asutuissa kunnissa. Sellaista työtoimintaa, koulutusta, oman ammattitaidon päivit-
tämistä, joka täyttää tämän lain tarkoittaman aktivoinnin, pitää olla tarjolla koko Suomes-
sa.

Arvoisa puhemies! Tässä on käyty semmoista vähän aatteellisväritteistäkin keskustelua
tämän päivän aikana, tämän joulukuisen maanantain aikana, ja tietysti haluan vielä erik-
seen kiittää oppositiopuolueita siitä, että keskustan aatteellinen oppi-isä Santeri Alkio on
monta kertaa mainittu, ja tässä ollaan varmasti tuotu tosi monelle suomalaiselle tämän kes-
kustelun aikana vähän tällaista popularisointia aatehistoriasta ja eri puolueiden aatteellisis-
ta juurista.

Menen kuitenkin, puhemies, ihan käytännön tilanteisiin: Meillähän on tällä hetkellä pa-
henemassa se sellainen pirullinen työmarkkinoitten kohtaanto-ongelma. Meillähän on ol-
lut jo pitkään sitä ongelmaa, ja nyt kun Suomi on päässyt nousu-uralle, kiitos hallituksen
viisaan talouspolitiikan, [Eero Heinäluoma: EKP:n!] niin meillä alkaa olla sellaisia tilan-
teita koko Suomessa ja jopa niissä pienissä maaseutukunnissa, joita täällä on nostettu esil-
le, että samaan aikaan meillä on paljon työttömiä ihmisiä ja silti on avoimia työpaikkoja.
Olen tässä syksyn aikana vieraillut monessa pienessä maaseutukunnassa, jossa on hyvin
korkea työttömyys ja samaan aikaan on vientialalla toimivia teollisuusyrityksiä, joihin ei
löydy osaavaa työvoimaa. Tietenkään tällä hallituksen esityksellä se asia ei ratkea, mutta se
on osa sitä kokonaisuutta. On aivan kestämätön tilanne, jos meillä on samaan aikaan työ-
voimapulaa ja korkea työttömyys. Kyllä meidän pitää päästä sellaiseen tilanteeseen, että
aina ihmisen liikkeellelähtöä ja aktivoitumista yhteiskunta kannustaa enemmän kuin sinne
kotiin jäämistä.

Arvoisa puhemies! Monta kertaa tämän keskustelun aikana on nostettu esille Tanskan
työmarkkinoitten toiminta ja tanskalainen työllisyyspolitiikka. Itselläni oli viime viikolla
mahdollisuus tavata Tanskan parlamentin puhemiehistöä, ja myös siellä tämä heidän flexi-
66



Pöytäkirjan asiakohta PTK 135/2017 vp
curity-järjestelmänsä nousi esille. Varmasti siinäkin järjestelmässä on paljon hyvää ja huo-
noa, mutta kyllähän tämän järjestelmän yksi piirre on se, että siellä on aika kovat kepit ja
sanktiot työttömille. Työttömyysturva on korkeampi kuin Suomessa, irtisanomissuoja on
itse asiassa heikompi kuin Suomessa, mutta tähän malliin kuuluu se, että aika voimakkaas-
ti kannustetaan työttömiä hakemaan töitä, myös sellaista työtä, mihin ei ole koulutusta, täl-
laisten vähän niin kuin keppitoimienkin kautta.

Arvoisa puhemies! Haluan sanoa ihan perusasioista ja ehkä tällaisesta, olisiko, aatteel-
lisestakin virityksestä sen näkökulman, että kyllähän se, että työtön ihminen kohdataan,
häneen ollaan yhteydessä ja häntä pyritään aktivoimaan työn pariin tai koulutukseen, on to-
dellista välittämistä. Ei välittämistä ole se, että annetaan ihmisen olla passiivisena kotona ja
miettiä siellä, katsella neljää seinää — passivoiminen ja tuen sinne maksaminen ei ole ih-
misestä välittämistä, se on ihmisen hylkäämistä. Sen haluan ottaa kyllä tässä esiin.

Vielä loppuun totean sen, että näin uutena kansanedustajana olen ollut tyytyväinen sii-
hen, että kun tultiin tähän upeaan J. S. Sirénin suunnittelemaan saliin, niin tämä keskuste-
lukulttuuri meni ehkä vähän eteenpäin, mutta kyllähän tänään on kuultu taas aika reippaita
puheenvuoroja ja ehkä menty pari pykälää sinne huonompaan suuntaan meidän keskuste-
lukulttuurin osalta. Täällä on puhuttu ihmiskokeista, ja jos en ihan väärin kuullut, niin vä-
hän joitakin toisen maailmansodan kaikujakin oli jollakin oppositiopuolueen kansanedus-
tajalla kuulemma tässä mallissa, ja se ei kyllä oikein hyvältä kuulosta.

Seuraaviin eduskuntavaaleihin on alle kaksi vuotta aikaa, ja luulen ja veikkaan, että seu-
raavien vaalien jälkeen osa nykyisistä oppositiopuolueistakin joutuu palaamaan sinne hal-
lituspöydän äärelle ja saa ehkä joitakin ministerinsalkkujakin. Siinä vaiheessa nyt opposi-
tiossa olevat puolueet, jotka itse kyllä tietävät sen, että kovia keinoja joutuu välillä käyttä-
mään työllisyyspolitiikassakin ja maan kuntoon laittamisessa, miettisitte vähän sitä, että
nämä teidän puheenne voivat hyvinkin pian tulla teitä vastaan. Toivon tässä joulun alla
vastuullista otetta myös näihin työmarkkinakysymyksiin.

Toinen varapuhemies Arto Satonen:  Mitään laajempaa debattia emme käynnistä, mutta
otetaan pari vastauspuheenvuoroa.

18.31 Mika Kari sd (vastauspuheenvuoro): Arvoisa herra puhemies! Vähän tulee sem-
moinen tunne edustaja Kurvisen puheenvuoron jälkeen, että alkaa olemaan paukut puolus-
tajalla jo lopussa, kun pitää alkaa hyökkäämään ja melkeinpä jopa uhkailemaan.

On asiallista huomata se, että tässä edellisessä puheenvuorossa yritettiin siirtää tätä kes-
kustelua tämmöiselle aatteen keskustelun tasolle. Kyse ei kumminkaan ole aatteesta vaan
periaatteesta: työstä, työn oikeutuksesta ja siitä, että ihmisellä on sen lisäksi, että hänellä on
oikeus työhön, oikeus myös siihen sosiaaliturvaan, jonka tämä yhteiskunta järjestää niille
ihmisille, joilla on halua ja aktiivisuutta työllistyä. Tästä salista ei varmaankaan löydy yh-
tään sellaista puoluetta, joka olisi sitä mieltä, että omasta aktiivisuudesta ei pitäisi palkita
tai ei pitäisi jopa yhteiskunnan puolesta tukea sellaista aktiviisuutta. Me olemme kaikki
herttaisen yksimielisiä tästä. Mutta siitä emme ole yksimielisiä, että työttömiä ihmisiä
asuinpaikasta riippumatta pitää rankaista, jos ei löydy työtä tai aktiivitoimia.

18.32 Pia Viitanen sd (vastauspuheenvuoro): Arvoisa herra puhemies! Nimenomaan
tämä hallituksen esityshän eriarvoistaa, niin kuin äskeisessä puheenvuorossa esimerkiksi
kuulimme. Minua hämmentää kovasti se asia, että täällä vielä viikonloppuna keskustan
67



Pöytäkirjan asiakohta PTK 135/2017 vp
eduskuntaryhmän puheenjohtaja käytti vahvan puheenvuoron, että eriarvoistumista pitäisi
torjua hanakammin ja että heikompiosaisia tulisi auttaa ja keksiä vielä keinoja, miten au-
tamme. Tämä on hieman omituista siksi, että samaan aikaan, kun näitä puheenvuoroja käy-
tetään, kädet tekevät aivan toista. Tässä on kysymyksessä työttömien ideologinen kyyky-
tyslaki. Tässä on kysymyksessä työttömyysturvan leikkaus, eli nimenomaan niiden hei-
kompiosaisten ihmisten ikään kuin lyöminen, ja samaan aikaan eriarvoisuutta lisätään.
Toivoisin keskustalta omaatuntoa tässä. Olen pettynyt tänään kuulemaani keskusteluun
sen suhteen, että jälleen kerran nyt näyttäisi kaikki olevan keskustankin mielestä hyvin tä-
män lain yhteydessä. Sitten tietenkin voi kysyä, miksi julkisuudessa [Puhemies koputtaa]
puhutaan eriarvoistumisen torjumisesta, jos tosiasiassa sitä tehdään.

18.33 Antti Kurvinen kesk (vastauspuheenvuoro): Arvoisa herra puhemies! Haluan ot-
taa vähän kantaa tuohon edustaja Viitasen äskeiseen puheenvuoroon. Tehän olette vastus-
taneet tällä vaalikaudella järjestelmällisesti kaikkia toimenpiteitä, missä ollaan yritetty saa-
da juuri tätä aktiivisuutta ja vauhtia siihen, että työttömät työnhakijat löytäisivät niitä uusia
työpaikkoja ja löytäisivät uusia koulutusmahdollisuuksia ja osaamisen päivittämistä. Ne
haastattelutkin, jotka nyt on koettu erittäin myönteisiksi pääosin tuolla kentällä, olivat ai-
van kamalia työttömien kiusaamisia silloin, kun niitä täällä käsiteltiin vähän aikaa sitten.
Meidän, keskustan omatunto lähtee siitä liikkeelle, että me haluamme ihmisille töitä. Työ
on parasta sosiaaliturvaa työikäiselle ihmiselle, ja meidän omaantuntoomme sattuu se, että
niin monet suomalaiset ovat edelleen työttöminä. Ja sitten, kun se työllisyysaste on siellä
lähempänä 80:tä prosenttia, meidän omatuntomme on tyytyväinen.

Ja sanon arvostamalleni edustaja Karille, että en uhkaile. Mainitsen vain, että SDP on
yleensä ollut valtionhoitajapuolue, vastuullinen puolue, ja minusta [Puhemies koputtaa]
nämä tämän päivän puheenvuorot eivät täysin tätä kriteeriä täytä.

18.34 Heli Järvinen vihr (vastauspuheenvuoro): Arvoisa puhemies! Olemme kannatta-
neet monia hallituksen esityksiä, mitä tulee työttömyyteen ja sen hoitoon. Kannatimme
muun muassa sitä, että koeaikaa pidennettiin kaikilla kuuteen kuukauteen, tämä nyt vain
yhtenä esimerkkinä.

Mutta ehkä ongelmana koko salin kannalta on se, että näitä lakeja työttömyyteen ja työl-
listämiseen liittyen tulee hyvin ripotellen pitkän matkaa. Kuten äskeisessä pitemmässä pu-
heenvuorossani sanoin, tämä kokonaisuus näyttää aika hurjalta ja aika kyykyttävältä.

En jättäisi ihan huomiotta sitäkään, mitä SAK totesi tästä aktiivimallista. SAK pitää tätä
puhtaasti työttömien työttömyysturvaa leikkaavana ja kilpailukykysopimuksen vastaise-
na. He perustelevat tätä sillä, että 200 miljoonaa euroa on jo leikattu työttömyysturvasta ja
silloin luvattiin, ettei enempää leikata. Nyt kuitenkin [Puhemies koputtaa] uusia leikkauk-
sia tehdään.

Toinen varapuhemies Arto Satonen: Tähän debattiin myönnän vielä puheenvuorot edus-
tajille Kontula ja Heinäluoma ja sitten edustaja Kurviselle, jos hän niin haluaa, ja sen jäl-
keen puhujalistaan.

18.36 Anna Kontula vas (vastauspuheenvuoro): Arvoisa puhemies! Kommentoin näitä
kolmen kuukauden haastatteluja, koska taisin olla ainoa sieltä oppositiosta, joka selkeästi
oli niitä vastaan, ja olen edelleenkin. Miksi olen? Sen takia, että ne eivät toimi. Juuri tässä
68



Pöytäkirjan asiakohta PTK 135/2017 vp
tapasin yhden nuoren henkilön, joka siis kuuluu niihin, joita erityisen nopeasti pitäisi haas-
tatella juuri aloittaneena työttömänä. Puoli vuotta meni ennen kuin ensimmäisen kerran
kutsu kävi, ja sittenkin se kutsu hukkui postissa, niin että sattumalta hän sitten huomasi sen
sieltä netistä katsoa ja onneksi ei menettänyt työttömyysturvaa. Monilta työttömiltä olen
kuullut, että he eivät ole tienneetkään, kun heille on puhelimella soitettu, että oli haastatte-
lu siinä. Se meni niin nopeasti, etteivät he edes huomanneet sitä. Minä olin erityisen kriit-
tinen näihin kolmen kuukauden haastatteluihin sen takia, että se vei tällaiseen automaa-
tioon niitä resursseja, joita olisi tarvittu ihmisten yksilölliseen auttamiseen ja neuvontaan
silloin kun he apua ja neuvontaa tarvitsevat, niin kuin juuri onkin käynyt.

18.37 Eero Heinäluoma sd (vastauspuheenvuoro): Arvoisa puhemies! Tässä edustaja
Kurvinen palasi tähän Tanskan malliin, ja on syytä nyt vielä kerran sanoa, että kyllä, Tans-
kassa on erittäin paljon aktiivitoimia ja se on hyvä, että on aktiivitoimia, ja niitä me olem-
me kannattaneet koko ajan myös opposition puolelta. Mutta ei Tanskassa ole sellaista mal-
lia, että jos et saa työpaikkaa etkä saa aktiivitoimia, niin työttömyysturvaa leikataan. [Pia
Viitanen: Aivan!] Kyllä tämä on ihan ikioma Sipilän hallituksen keksintö. En tiedä yhtään
maata, jossa olisi tämmöistä järjestelmää keksitty, että vaikka yrittää hakea työpaikkoja ja
ei saa työpaikkaa, vaikka olisi halukas koulutukseen ja ei pääse koulutukseen, niin sitten
leikataan työttömyysturvaa. Tämä on teidän ihan ikioma keksintönne. Ei tässä pääse min-
kään Tanskan parlamentin puhemiehen selän taakse, vaikka olisi hänet tavannutkin ja ym-
märtänyt täysin väärin tai tulkinnut täysin väärin tai tahallisesti käyttää täällä virheellistä
tietoa Tanskan mallista.

Toinen varapuhemies Arto Satonen: Sitten puhujalistaan.

18.38 Eero Suutari kok: Arvoisa puhemies! Pidän tätä keskustelua hyvänä, koska tämä
asia on tärkeä. Työllisyys on tämän salin tärkein puheenaihe. Sen esteitä täytyy poistaa, sil-
lä nyt tämä työ on tällä hetkellä jopa lisääntymässä. Toisaalta tämän salin sosiaalisen me-
dian tyylinen, pahantahtoinen leimakirveen käyttö saattaa tässäkin salissa viedä meidät
omiin nurkkiimme, vaikkei tässä salissa niitä nurkkia olekaan. Ja totta kai tämän esityksen
voi käsittää niinkin, että työtöntä tullaan tämän perusteella kyykyttämään. [Antti Rinne:
Kyllä!] Tässä esityksessä voi hyvinkin olla korjattavia seikkoja, kuten esimerkiksi se, ettei
aktiivisuutta voi osoittaa itse hakemalla työpaikkoja aktiivisesti. [Eero Heinäluoma: Re-
hellistä puhetta!] 

Keskustelu näistä asioista olisi paikallaan, mutta tämä päivä ainakin... En ollut perjan-
taina täällä paikalla, nimittäin meille päin ei noita lentokoneita kulje kuin muutaman ker-
ran päivässä, ja sinne pitäisi kotia mennä. Sen takia on vähän hankalaa perjantai-iltana jää-
dä tänne keskustelemaan asiasta. [Eero Heinäluoma: Leikataan matkakorvauksista!] —
Minulle passaa kaikki semmoiset leikkaukset, mitkä tämän salin tuloihin voidaan tehdä.

Sitten tähän Tanskan malliin. Se on tuotu esille tässä salissa aika monta kertaa. Viime
kaudella pääsin kyllä tutustumaan siihen malliin, ja tällä kaudella olen työelämä- ja tasa-ar-
vovaliokunnassa saanut siitä lausuntoja. Täytyy sanoa, että siellä on 21-kertainen määrä
virkailijoita yhtä työtöntä kohti verrattuna Suomeen, ja Ruotsissa niitä on kuusinkertainen
määrä. Eli kyllähän se niin on, että jos on volyymia ja rahaa, millä maksaa, niin kyllä tie-
tysti aktiivimalli toimii silloin paljon paremmin kuin täällä. [Heli Järvinen: Juuri näin!]
Mutta on monta muuta samanlaista asiaa, mitkä tällä hetkellä täällä Suomessa ovat niin
69



Pöytäkirjan asiakohta PTK 135/2017 vp
paljon pielessä — meillä on 20 prosenttia pienempi kansantuote henkeä kohti kuin Tans-
kassa tai Ruotsissa — että ei voi tällä hetkellä vielä kustantaa niitä. Tämänhän varmasti
kaikki mielellään myöntäisivät täällä, että jos meillä olisi samantyyppinen tilanne kuin
Ruotsissa ja Tanskassa, tähän pitäisi osoittaa enemmän henkilöstöresursseja kuin mitä täl-
lä hetkellä on. Ei sitä kukaan kielläkään. [Anneli Kiljunen: Oletteko sitä mieltä, että lisä-
tään?] — Oma henkilökohtainen mielipiteeni tässä on se, että tietysti pitää katsoa resurs-
seja, mitä naapureissa tehdään ja mitä saadaan aikaiseksi, ja sen perusteella tehdä päätök-
siä täällä, mutta ymmärrän sen tuskan, mikä tällä hetkellä hallituksessa on. Siis jokainen
puolue tässä salissa, ette te kukaan voi sitä kieltää, on joutunut osallistumaan näihin sääs-
töihin ja leikkauksiin kukin vuorollaan ja sitten myös puolustelemaan sitä tässä salissa, täs-
sä pöydässä tai tuossa toisessakin pöydässä ihan samoilla perusteilla, ettei rahaa ole riittä-
västi. Meillä pitää olla tietty kriteeri siinä, miten me velkaannumme, koska ei se ole mei-
dän rahaamme, mikä tällä hetkellä on menossa, vaan se on velkarahaa, jonka maksavat
meidän lapset ja lastenlapset. Tietysti tässä voi mennä miten pitkälle haluaa, mutta vastaan
vain näihin heittoihin, mitkä sieltä tulevat. 

Aktiivimallin tarkoituksenahan on, että työttömiä saa aiempaa enemmän hakeutumaan
myös lyhytkestoiseen tai osa-aikaiseen työhön koko työttömyyden ajan, jos ja kun parem-
pia työpaikkoja ei ole tarjolla. Tämän on arvioitu lisäävän työllisyyttä Suomessa noin
5 000—12 000 henkilötyövuotta, tosin hallituksen esityksessä ainakin arvioitiin se puoli-
välissä olevaksi elikkä siinä vajaan 10 000:n seutuville. Mutta tähän saakka, kun hallitus
on arvioinut työllisyysvaikutuksia, niin ne ovat kaikki toteutuneet ja enemmänkin, elikkä
en usko, että hallitus menee kovin paljon pieleen tässäkään ennusteessa. [Eero Heinäluo-
ma: Kiky meni kyllä pieleen!] — No, hallitus ei siinä tehnyt työtä, vaan siinä olivat työ-
markkinaosapuolet mukana. [Ben Zyskowicz: Ei sitä vielä tiedä!] — Kyllä, sen tulokset tu-
lemme näkemään.

No, työelämä- ja tasa-arvovaliokunta on myös arvioinut tätä asiaa lausunnossaan, ja
meidän mielipiteemme silloin oli, että tämän esityksen tavoitteet ovat hyviä. Tällä ehkäis-
tään työllisyyden pitkittymistä, joka sinänsä on kaikista suurin ja surkein asia sen työttö-
män kannalta. Kun se ensimmäinen kolme kuukautta menee, niin sen jälkeen on puolet pie-
nempi mahdollisuus päästä töihin, ja kun toinen menee, niin siitä vielä karkeasti ottaen toi-
nen puolikas lähtee pois. Elikkä sitten kun kolmas tämmöinen jakso on mennyt, niin ei ole
kuin 15 prosentin todennäköisyys työllistyä verrattuna siihen ensimmäiseen kolmen kuu-
kauden jaksoon. Mutta sitten kun tulee tämä rahan menettämisen päivä, huomaa selvästi,
että silloin aktivoidutaan, molemmin puolin tietysti, ja löydetään niitä työpaikkoja, tosin
kovin vähän mutta löydetään kuitenkin. Ehkä tämän tarkoituksena on juuri se, että me oli-
simme aktiivisia sekä siellä työntekijäpuolella että siellä työvoimavirkailijan puolella en-
tistä enemmän. Siis aktiivisuuden lisääminen on tarkoitus, sitten työttömyyden pitkittymi-
sen ehkäiseminen ja toimenpiteille pääsy.

Ehdotetussa mallissa työttömyyden alun omavastuupäiviä vähennetään seitsemästä vii-
teen. Kun puhutaan siitä 5 prosentin vähennyksestä, jos jossakin jaksossa et onnistu siinä
aktiivisuudessa, niin tämähän tarkoittaa yhtä työpäivää kuukautta kohti. Elikkä ensimmäi-
sessä jaksossa voi olla laiskana eikä ole menettänyt vielä yhtään mitään. Se kaksi ensim-
mäistä päivää korvaa niitä. — En minä tarkoita sitä, että niin tullaan tekemään, eikä ku-
kaan niin teekään. Sen verran on omassakin lähipiirissäni työttömiä, että tiedän, etteivät he
ihan lorvi vaan hakeutuvat töihin. — Jos työnhakija ei täytä aktiivisuusehtoa, työttö-
70



Pöytäkirjan asiakohta PTK 135/2017 vp
myysetuus maksetaan seuraavan 65 maksupäivän jaksolta yhden korvauspäivän kuukau-
dessa verran pienempänä.

Arvoisa puhemies! On hyvä suhteuttaa tämä esitys kokonaisuuteen. Työhallinnon avoi-
meksi ilmoitettuja työpaikkoja oli kuluvan vuoden ensimmäisellä puolivuotisjaksolla
352 400 paikkaa. Elikkä 350 000 työpaikkaa ilmoitettiin työvoimatoimistoon. Se on iso
mylly, joka siellä pyörii vuositasolla. Siellä työllistyy noin 1 000 ihmistä joka ikinen päi-
vä, ja tietysti tässä on mahdollisuuksia kaikille.

Niinpä kun työttömäksi joutuu, siinä ensimmäisten kolmen kuukauden jaksossa yli puo-
let niistä työttömäksi joutuneista pääsee töihin. Voidaan ajatella, että heille tämä ainakin on
parannus. Heille tulee viidennestä seitsemänteen päivään lisäkorvauksia, ja tämä nostaa
työllisyyskorvauksia siinä mielessä. Uskoisin, että nämä henkilöt, jotka onnistuvat siinä
aktiivisuudessaan, ovat tyytyväisiä siitä, että heillä niitä karenssipäiviä on alussa vähem-
män kuin aikaisemmin. Että on tässä nyt jotain hyviä puolia, vai pitääkö se vetää hohtimil-
la esille?

Aktiivisuutta seurataan kolmen kuukauden jaksoissa. Elikkä tämä alkaa 1.1.2018, ja jo-
kaisen kolmen kuukauden jälkeen sitten katsotaan, miten on tapahtunut. Sen työllistymi-
sen lisäksi — siinä tarvitaan viikon työllistyminen — on mahdollista osoittaa aktiivisuus
esimerkiksi seuraavasti: jos on työnhakuvalmennuksessa, uravalmennuksessa, työvoima-
koulutuksessa, työttömyysetuudella tuetussa omaehtoisessa opiskelussa, työkokeilussa,
kotoutumisen edistämiseksi tapahtuvassa omaehtoisessa koulutuksessa tai kuntouttavassa
työtoiminnassa. Tämä on työelämä- ja tasa-arviovaliokunnan lausunnossa. Ja sitten sosiaa-
li- ja terveysvaliokunnan mietinnössä esitetään, että aktiivisuuden voisi osoittaa myös osal-
listumalla muuhun työllistymisedellytyksiä parantavaan palveluun tai toimintaan. Näihin
palveluihin sisältyy esimerkiksi ammatinvalinta- ja uraohjausta sekä työhön valmennusta.

Arvoisa puhemies! Vaikka jokaisella työttömyysetuuden saajalla on nyt luonnollisesti
velvollisuus olla työmarkkinoiden käytettävissä ja toimia oman työllistymisen edistämi-
seksi, niin aktiivimallin omavastuupäivät eivät koske henkilöitä, jotka saavat jotakin työ-
kyvyttömyyteen tai vammaan perustuvaa etuutta samaan aikaan kuin he saavat työttömyy-
setuutta. [Puhemies koputtaa] Malli ei myöskään koske omais- tai perhehoitajia, jotka saa-
vat [Puhemies koputtaa] samaan aikaan myös työttömyysetuutta. Työttömyysetuus palaa
myös normaalin suuruiseksi sellaisen jakson jälkeen, jolta työttömyysetuutta ei lainkaan
voida maksaa henkilön työvoimapoliittisesti [Puhemies koputtaa] moitittavan menettelyn
vuoksi.

Arvoisa puhemies! On kuitenkin muistettava, että työllistymistä edistävän palvelun tar-
peellisuuden harkinnasta etuudensaajan, yksittäisen henkilön kohdalla ei olla luopumassa
tämän esityksen vuoksi.

18.49 Kristiina Salonen sd: Arvoisa puhemies! Työ on paras keino saada aikaan talous-
kasvua ja hyvinvointia, sanotaan. Sen jälkeen lisäksi usein todetaan, että työ itsessään syn-
nyttää hyvinvointia tekijälleen. Molemmat väitteet varmasti pitävät paikkansa. Sen vuoksi
kaikki työn saamiseen liittyvät ongelmat ja ratkaisut ovat sekä valtion että ihmisen itsen-
säkin intressissä. Välillä tuntuu kuitenkin siltä, että emme halua uskoa työttömien myös
itse haluavan työllistyä. Yhteiskunnallinen puhe työstä on erilaisesti arvolatautunutta kuin
puhe työttömyydestä. Etenkin talouden taantuman aikana arvot ja toimet työttömiä koh-
taan kovenevat, vaikka juuri senhetkinen työttömyys on mitä suurimmassa määrin työpaik-
71



Pöytäkirjan asiakohta PTK 135/2017 vp
kojen puutteesta johtuvaa työttömyyttä. Näin on ollut viime vuosien taantuman aikana ja
näyttää olevan edelleen nousukauden aikanakin. 

Jos ajattelemme, että työttömyys on itse aiheutettua tai valittua, päädymme etsimään
keinoja asian ratkaisemiseen rangaistuksista. Tällaisesta filosofiasta kumpuaa tämä halli-
tuksen esityskin. Malli ei huomioi alueellisia eroja työn saatavuudessa eikä yksilöllisiä
eroja. On perusteltua sanoa, että tämä aktiivimalli on tosiasiassa työttömyysturvan leikka-
us, joka on vain kääritty monimutkaiseen pakettiin. [Eero Heinäluoma: Hyvin sanottu!]
Todellinen vaara onkin, että leikkaus kohdistuu kaikkein heikoimmin työllistyviin ihmi-
siin. Työttömyysturvan tiukentamiseen tähtäävät toimenpiteet eivät sovellu työttömiin,
jotka tarvitsevat henkilökohtaista ohjausta ja tukea työllistyäkseen. Malli ei siis huomioi
työttömien erilaisia tilanteita ja toimintakykyä eikä myöskään sitä, että työvoimapoliittis-
ten toimien määrärahoja on leikattu rajulla kädellä. Esimerkiksi järjestöjen mahdollisuutta
työllistää palkkatuella muutenkin heikosti työllistyviä ihmisiä on heikennetty merkittäväs-
ti. 

Arvoisa puhemies! Työttömien kurittaminen on epäinhimillistä, mutta se ei ole myös-
kään järkevää politiikkaa. Malli voi johtaa syrjäytymiseen ja pahentaa sitä sekä ajaa ihmi-
siä toimeentulotuen piiriin. Tämä ei paranna työllistymisen edellytyksiä eikä ihmisten hy-
vinvointia. Jos työttömille halutaan asettaa lisävelvoitteita, myös viranomaisten velvolli-
suutta tarjota palveluita on lisättävä. Nyt pelkona on, että esitys vie nykyiset vähäisetkin
virkailijat yhä enemmän koneen taakse selvittämään, keneltä evätään tuki. Tämä on täysin
väärä suuntaus, sillä vaikuttavuutta voidaan lisätä vain kohtaamalla kasvotusten työttömät
työnhakijat ja paneutumalla yhdessä työllistymisen esteiden poistamiseen.

Täällä on paljon puhuttu Tanskan mallista, ja Suomi voisikin ottaa esimerkkiä Tanskas-
ta. Siellä kuitenkin yhdellä työvoimavirkailijalla on 14 asiakasta, Suomessa sama luku on
280 — Tanskassa 14 asiakasta, Suomessa 280 asiakasta per virkailija. On täysin selvää,
että se tuki, jota esimerkiksi pitkäaikaistyötön tilanteessaan tarvitsee, on tuollaisella asia-
kasmäärällä mahdotonta antaa. Itse asiassa tuntuukin siltä, että Tanskasta on hallitus hake-
nut mallia työttömyyden alentamiseksi mutta mukaan eivät ole tarttuneet ne toimivimmat
keinot eli kohtaaminen ja kannustaminen. 

Arvoisa puhemies! En löydä mitään perustetta sille, että hyvä hallintotapa halutaan tällä
esityksellä sivuuttaa. Asiakkaan kuulemismahdollisuus pitää huomioida jokaisessa laissa,
joka koskee suoraan ihmistä itseään. Kun työttömällä ei ole mahdollisuutta tulla kuulluksi
asiassaan, voi käydä niin, että hänen työttömyysturvansa alenee itsestä riippumattomista
syistä. Se ei ole oikeudenmukaista.

Aktiivimalli asettaa myöskin työttömät työnhakijat eriarvoiseen asemaan. Ehdotetun
mallin suuri ongelma on se, että asuinpaikasta tai ammatista riippuen työttömät työnhaki-
jat ovat eriarvoisessa asemassa. Alueiden välillä on suuria eroja työpaikkojen tarjonnassa,
mutta eroja löytyy myös työllisyyttä edistävissä palveluissa ja palveluihin pääsyssä. Tämä
jos mikä on asia, jonka osalta toivoisin, että maakunnista, seutukaupungeista, pienemmiltä
paikkakunnilta tulevat kansanedustajat nostaisivat sen tässäkin keskustelussa esiin. 

Lopuksi, hyvä puhemies: Vaikka tarkoitus sulkea työttömyysturvan alennuksen ulko-
puolelle työkyvyttömyyseläkettä hakevat onkin jalo, unohtuu samalla monen työttömän
työnhakijana olevan arkitodellisuus. Moni on pitkäaikaissairas, jonka sairauspäivärahan
enimmäisaika on jo täynnä. Toimeentulonsa turvatakseen ja saadakseen elääkseen turvaa
henkilön on oltava työtön työnhakija. Työkyvyttömyyseläkettä ei ole ehkä myönnetty. Täl-
laisen henkilön kannattaa siis jatkossa hakea koko ajan työkyvyttömyyseläkettä, jotta hän
72



Pöytäkirjan asiakohta PTK 135/2017 vp
välttyisi tämän lain rangaistuksilta. Tällaistako lainsäädäntöä ja toimeentuloturvajärjestel-
mää me suomalaisille haluamme rakentaa? Se on vastoin kaikkea sitä, miten minä haluai-
sin 100-vuotiaan Suomen tulevaisuutta rakentaa.

18.55 Anna Kontula vas: Arvoisa puhemies! Aktiivimalli on malli, jossa aktiivisuutensa
voi esittää ja työttömyysturvansa leikkauksen välttää osallistumalla työvoimapoliittisiin
toimenpiteisiin, siis toimenpiteisiin, jotka pääsääntöisesti organisoidaan TE-toimistosta tai
kunnasta käsin ja joiden myöntämisestä työttömälle päättää viranomainen, ei työtön. Jos
työtön ei ota vastaan hänelle tarkoituksenmukaiseksi arvioitua ja osoitettua työvoimapo-
liittista toimenpidettä, hän todennäköisimmin saa karenssin.

Toinen keino välttää aktiivimallin leikkaus on työllistyä erilaisiin pirstaletöihin joko it-
sensätyöllistäjänä tai sitten yleensä palvelualojen matalapalkka-, vuokra- ja muissa pätkä-
töissä. Tällöin työttömän mahdollisuudesta saada aktiivisuudesta kertova toimenpide päät-
tää työn ostaja, jälleen ei siis työtön itse. On työn ostajan tahdosta kiinni, voiko työtön
osoittaa aktiivisuutensa.

Täällä on puolustettu aktiivimallia sillä, että siihen liittyy yksi positiivinen asia, omavas-
tuupäivien vähentäminen. Se onkin hyvä asia, että työttömyyden alussa omavastuupäiviä
olisi nykyisen seitsemän sijasta vain viisi. Mutta on hyvä muistaa, että tämähän on paluuta
tilanteeseen, joka meillä oli silloin, kun tämä hallitus aloitti, eli hallituksen esityksen ainoa
positiivinen osio on se, että se peruu yhden aikaisemman esityksensä.

Omavastuupäivät ovat parannus lähinnä sellaisille työttömille, jotka kykenevät pätkä-
töihin joka tapauksessa ja voivat siis nauttia myös omavastuupäivistä useampaan kertaan
pätkätyöttömyytensä aikana. Sen sijaan niille työttömille, joita todennäköisesti aktiivimal-
li kohtelee kaikkein huonoimmin, pitkäaikaistyöttömille, joiden on vaikea löytää niitä sir-
paletöitä tai työllistyä niihin, ei ole juurikaan omavastuupäivistä hyötyä. Omavastuupäivis-
tä koituva kustannus ei myöskään tule olemaan läheskään sitä summaa, mitä hallitus arvioi
aikovansa säästää näillä leikkauksilla. Ei puhuta lainkaan euromääräisesti samankokoisis-
ta muutoksista työttömyysturvaan.

Minun nähdäkseni aktiivimalli, jonka perusajatus on epäreilu, on erityisen epäreilu sel-
laisille henkilöille, joidenka työkykyä sairaus rajoittaa sillä tavalla, että he eivät ole kilpai-
lussa työpaikoista samalla viivalla muiden kanssa mutta eivät toisaalta sillä tavalla työky-
vyttömiä, että haluaisivat hakeutua työkyvyttömyyden vuoksi jo eläkkeelle. Meillä on
mahdollisesti kymmeniätuhansia sellaisia ihmisiä työttöminä, jotka eivät kykene työllisty-
mään ilman erityisiä sopeutustoimia, olivat ne sitten jotkut ergonomiset ratkaisut, ehkä va-
lojen himmentäminen tai jokin muu, jossa otetaan huomioon heidän sairautensa. Mutta mi-
käli tällainen sopeutustoimi toteutetaan, he saattaisivat tehdä vielä vuosikymmenten täy-
den työuran meidän työmarkkinoilla.

Tällaiset ihmiset eivät useinkaan ole halunneet mennä eläkkeelle, koska toivovat, että
kerran vielä löytyy sellainen työn ostaja, joka on valmis näihin sopeutustoimiin. Mutta se
ei löydy niillä pirstalemarkkinoilla, koska ei ole sellaista pätkätyön ostajaa, joka muuta-
man tunnin tai yhden viikon työsuoritteen takia olisi valmis tekemään isoja muutoksia
oman yrityksensä arkirutiineihin. Sen takia näillä ihmisillä on erittäin korkea kynnys löy-
tää töitä nimenomaan niiltä työmarkkinoilta, joille aktiivimallissa oletetaan ihmisten työl-
listyvän.

No tähänastisessa systeemissä heille on toki voitu TE-toimistosta laittaa velvoite mennä
hakemaan tällaista pätkätyöpaikkaa, mutta jos kysymys on työstä, jota et voi terveydenti-
73



Pöytäkirjan asiakohta PTK 135/2017 vp
lasi takia tehdä, niin olet voinut välttää siitä seuraavan karenssin toimittamalla lääkärinto-
distuksen, koska kysymys on ollut työosoituksesta tiettyyn työpaikkaan ja lääkäri voi arvi-
oida tietyn työpaikan työskentelyolosuhteita ja niiden sopivuutta tälle henkilölle. Mutta ei
löydy semmoista lääkäriä, joka voi noin niin kuin yleismaailmallisesti kaikista työssäkäyn-
tialueen pätkätyöpaikoista sanoa, että tämä henkilö on työkykyinen mutta ei näin yleisesti
sovi mihinkään näistä sirpaletöistä. Ei ole olemassa semmoista lääkärinlausuntomuotoa,
joten ei myöskään ole sellaista oikeusturvajärjestelyä, joka mahdollistaisi näille ihmisille
keinon todistaa siitä sairaudesta johtuvan kykenemättömyyden saada niitä töitä.

Olen tässä keskustelussa ollut erityisesti pettynyt siihen, että yhtenä sivujuonteena kaik-
kien näiden tuntien läpi tässä salissa ollaan käyty keskusteluja siitä, ovatko työttömät lais-
koja vai eivätkö ole. En äkkiseltään voi kuvitella mitään muuta ihmisryhmää, josta katsot-
taisiin poliittisesti korrektiksi meidän valtakunnan ykkössalissa käydä vastaavaa keskuste-
lua, en mitään muuta ryhmää, ja silti yhä uudestaan tämä asia nousee meidän keskuste-
luun. No johtuuko se siitä, että työttömät yksinkertaisesti ovat keskimäärin laiskempia kuin
muut ja tässä olisi joku yhteiskunnallinen, verifioitavissa oleva ongelma? Ei todellakaan,
mitään tällaista tutkimustulosta ei ole kellään näyttää. Sen sijaan on olemassa paljon tutki-
musta siitä, että niin nykypäivän Suomessa kuin jo vuosisatoja tätä ennen kaikkialla Eu-
roopassa hyvätuloisten keskuudessa on ollut tapana nähdä työttömyys työttömän omana
syynä samanaikaisesti kun oma hyvätuloinen asema nähdään omana ansiona, ja siitä, että
köyhyys nähdään ihmisen ominaisuutena, ei olosuhteena, millä oikeutetaan sitä, että köy-
hiä ihmisiä kohdellaan ikään kuin vajaina aikuisina. Heihin voidaan kohdistaa sellaisia
kontrollitoimia, jotka minkä tahansa muun ihmisryhmän kohdalla katsottaisiin kohtuutto-
miksi. 

Tämä ei ole ongelma vain sen takia, että se on tosi epäreilua ja sivistymätöntä ja kaikin
tavoin paheksuttavaa, vaan myös sen takia, että tämä perustuu virheelliseen ihmiskäsityk-
seen, joka tuottaa epätarkoituksenmukaista politiikkaa. Joillekin tämä saattaa tulla uutise-
na, mutta työttömät ovat ihan samanlaisia ihmisiä kuin kaikki muutkin, ja heidän kannus-
tamisensa perustuu ihan samoihin inhimillisiin lainalaisuuksiin kuin kaikkien muidenkin
ihmisten kohdalla, ja siksi heihin tulee kohdistaa samaa logiikkaa kuin lainsäädännössä
yleensä kohdistetaan kaikkiin muihinkin ihmisiin.

Mitkä olisivat ne tekijät, jotka tekevät työttömästä tai ihmisestä yleensä aktiivisen, vas-
tuullisen yhteiskunnan jäsenen? 

No ensinnäkin riittävä minimiturva. Se, että tiedät, että mitä tapahtuukin, et koskaan jää
täysin, totaalisen tyhjän päälle ja että aina on ainakin varaa siihen kaurapuuropakettiin ja
lämmin koti, mihin mennä. Minimitoimeentuloturva, joka kaikissa olosuhteissa takaa, että
naama ei osu asvalttiin.

Toinen asia: yksinkertaiset, ennakoitavat järjestelmät. Kaiken rationaalisen toiminnan
ehtona on, että tiedät, mitä toiminnastasi seuraa. Jos et tiedä, et voi toimia rationaalisesti ja
suunnitella elämääsi.

Kolmas: oikeudenmukainen kohtelu. Että järjestelmät kohtelevat sinua niin kuin meillä
yleisesti ajatellaan, että on kohtuullista ja oikein.

Neljäs: Että sinua henkilökohtaisesti kohdellaan oman elämäsi toimijana, ei toiminnan
kohteena.

Ei tämä ole mitään rakettitiedettä. Nämä ovat ihan normaaleja ihmisten välisen kanssa-
käymisen perussääntöjä. Nämä pätevät meistä ihan jokaiseen ja pätevät myös jokaiseen
työttömään.
74



Pöytäkirjan asiakohta PTK 135/2017 vp
19.05 Ben Zyskowicz kok: Arvoisa herra puhemies! Hyvät kansanedustajat! Aiemmissa
debattipuheenvuoroissani olen lausunut kantani tästä aktiivimallista, joten tässä yhteydes-
sä tyydyn siltä osin toteamaan vain sen, että ymmärrän, että oppositio on ottanut tästä hal-
lituksen esityksestä kaiken ilon irti [Eero Heinäluoma: Päinvastoin! — Välihuutoja vasem-
malta] — tarkoitan poliittisessa mielessä — koska tässä esityksessä on myös kieltämättä
tämä patisteluelementti. Haluan kuitenkin sanoa, että oppositiosta käytetyt puheenvuorot,
joissa on väitetty, että tässä on kyse työttömien ihmisarvon alentamisesta, kyse siitä, kuu-
luvatko työttömät yhteiskunnan jäseniin, kyse siitä, että olisi kyse ihmiskokeesta, tai kyse
siitä, että tässä olisi tapahtumassa joku suuri epäinhimillinen vääryys, ovat mielestäni
ylidramatisointia tässäkin tilanteessa. Tältä osin tyydyn vain toteamaan, että toivon, että
sosiaali- ja terveysvaliokunnan ponnen mukaisesti ja muutoinkin tätä asiaa seurataan, ja
uskon itse, että parin vuoden päästä pystymme toteamaan, että tuhannet ihmiset ovat näi-
hin nyt esillä oleviin keikkatöihin tai työvoimapoliittisiin toimiin pystyneet osallistumaan
sen ansiosta, että heitä on aktivoinut se, että vaarana on työttömyysturvan 5 prosentin leik-
kaus. [Eero Heinäluoma: Tulihan se sieltä!]

Herra puhemies! Varsinaisen puheenvuoron pyysin sen johdosta, että tässä keskustelus-
sa on käyty myös paljon tätä perustuslakipuolta läpi, ja voi sanoa, että kun 60-luvulla, kun
presidentti Kekkonen halusi härnätä vanhoja osakuntakavereitaan ja eli radikaalikauttaan,
oltiin huolissaan oikeuden politisoitumisesta, niin tänä päivänä, kuten professori Heikki
Halila on todennut, on hyvin paljon merkkejä politiikan oikeudellistumisesta, ja siitä ker-
tovat ne puheenvuorot, joita täällä on paljon käytetty, joissa on epäilty tämän esityksen pe-
rustuslainmukaisuutta.

Eli mikä on tilanne? Tilanne on tältä osin täysin selvä. Perustuslakivaliokunnan lausun-
nossa 45/2017 todetaan, että "lakiehdotukset voidaan käsitellä tavallisen lain säätämisjär-
jestyksessä". Edustaja Alanko-Kahiluoto ja muut edustajat, jotka olette arvelleet, että tässä
esityksessä olisi perustuslainvastaisuuksia tai perustuslaillisia ongelmia: näin ei ole. Päin-
vastoin perustuslakivaliokunta on yksimielisesti todennut, että esitys on perustuslain mu-
kainen. [Eero Heinäluoma: Ja ongelmallinen!]

Sen jälkeen on hyvä katsoa, mitä sanoo eduskunnan puhemiesneuvoston eduskunnan
työjärjestyksen nojalla hyväksymä Valiokuntaopas. Se sanoo sivulla 97 seuraavaa: "Perus-
tuslakivaliokunnan valtiosääntöoikeudelliset huomautukset yksilöidään valiokunnan lau-
sunnossa ja ne käyvät kootusti ilmi lausunnon ponsiosasta." Ponsiosa oli siis se, minkä äs-
ken luin. Sen jälkeen tämä opas jatkaa: "Perustuslakivaliokunnan perustuslakiin tukeutu-
vat muut huomiot ovat velvoittavuudeltaan edellistä heikompia. Tällaisten huomioiden
mahdolliseen sivuuttamiseen on kuitenkin asianmukaista esittää mietinnössä perusteet." 

Tämän jälkeen, edustaja Alanko-Kahiluoto ja muut, on kysyttävä, onko sosiaali- ja ter-
veysvaliokunta toiminut tämän mukaisesti eli onko se esittänyt "tällaisten huomioiden
mahdolliseen sivuuttamiseen mietinnössä perusteet", ja vastaus on: kyllä on. Eli valiokun-
ta on toiminut täysin tämän Valiokuntaoppaan ja perustuslakivaliokunnan lausunnon mu-
kaisesti ja toteaa mietinnössään sivulla 7 seuraavaa: "Sosiaali- ja terveysvaliokunta toteaa,
että esitykseen liittyy alueiden työpaikkatarjonnan ja työnhakijoiden työllistymisedelly-
tyksien erilaisuudesta johtuvia hallituksen esityksessä ja perustuslakivaliokunnan lausun-
nossa kuvattuja yleisiä ongelmia. Valiokunta toteaa kuitenkin, että työttömällä työnhaki-
jalla pääsääntöisesti on aktiivisuuden osoittamiseen hyvin monipuoliset mahdollisuudet."
[Eero Heinäluoma: Pääsääntöisesti!] Sen jälkeen valiokunta käy läpi tässä mietinnössä näi-
tä mahdollisuuksia, mitä on, ja toteaa seuraavaa: "Nämä monipuoliset aktiivisuuden osoit-
75



Pöytäkirjan asiakohta PTK 135/2017 vp
tamisen mahdollisuudet huomioiden valiokunta hyväksyy ehdotetun aktivointimallin,
mutta edellyttää, että uudistuksen vaikutuksia tulee tarkasti seurata ja tarvittaessa laajentaa
keinoja, joilla aktiivisuusedellytyksen voi täyttää, jos ilmenee, etteivät nyt ehdotettavat
keinot ole riittäviä estämään aktiivisesti työnhakua tai palveluun pääsyä yrittäneen työnha-
kijan joutumista vähennetylle etuudelle." [Eero Heinäluoma: Äänestyksen jälkeen!] Tämä
ponsilausuma on ymmärtääkseni sinänsä yksimielinen, mutta valiokunta oli todellakin eri-
mielinen suhtautumisesta tähän aktiivimalliin.

Eli, herra puhemies, perustuslakivaliokunnan lausunto on otettu asianmukaisesti huo-
mioon. Ponnesta on päätelty, että hallituksen esitys on perustuslain mukainen. Sen jälkeen
on luettu perustuslakivaliokunnan lausunto ja on tiedetty, mitä Valiokuntaopas tältä osin
sanoo: että on asianmukaista valiokunnan mietinnössään kiinnittää tähän muuhun teksti-
osaan huomiota ja niin kuin täällä sanotaan, "tällaisten huomioiden mahdolliseen sivuutta-
miseen on kuitenkin asianmukaista esittää mietinnössä perusteet". Ja näin sosiaali- ja ter-
veysvaliokunta on menetellyt. [Eero Heinäluoma: Enemmistö!] — Sen enemmistö on me-
netellyt. Tätä asiaa ei kannata kenenkään sekoittaa, ei edes perustuslakivaliokunnan pu-
heenjohtajan tai perustuslakivaliokunnan jäsenten [Eero Heinäluoma: Tai varajäsenten!]
— tai varajäsenten. 

Sen jälkeen edustaja Alanko-Kahiluoto ja myös edustaja Kiljunen arvelivat, että yksit-
täistapauksen kautta tämä asia voi tulla oikeuslaitoksen punnittavaksi ja että oikeuslaitos
voi päätyä eri kannalle kuin mihin perustuslakivaliokunta lain perustuslainmukaisuudesta
on päätynyt. Tältä osin löytyy perustuslaista seuraava pykälä, 106 §: "Jos tuomioistuimen
käsiteltävänä olevassa asiassa lain säännöksen soveltaminen olisi ilmeisessä ristiriidassa
perustuslain kanssa, tuomioistuimen on annettava etusija perustuslain säännökselle." Tä-
män 106 §:n osalta voimassa oleva doktriini on se, että jos perustuslakivaliokunnassa asia
on käsitelty ja perustuslakivaliokunta on pitänyt esitystä perustuslain mukaisena, niin se ei
voi olla perustuslain 106 §:n tarkoittamassa mielessä ilmeisessä ristiriidassa perustuslain
säännöksen kanssa. Tämä on voimassa oleva doktriini. Herra puhemies, mikään ei sinänsä
estä, että esimerkiksi korkein oikeus omaksuisi uuden doktriinin ja katsoisi, että se voi to-
deta lain yksittäistapauksessa olevan perustuslain vastainen, vaikka perustuslakivaliokun-
ta on pitänyt lakia perustuslain mukaisena.

Herra puhemies! Vaikka on keskusteltu jo tuntikaupalla, niin pidin perusteltuna selvit-
tää tätä asiaa, koska perustuslakivaliokunnan lausunnon merkitys, ponnen merkitys, sisäl-
lön merkitys, on hyvä itse kunkin aika ajoin käydä läpi, koska täällä on aika usein tilanteita
— esimerkiksi myös tässä alkoholilaissa, joka on parhaillaan sosiaali- ja terveysvaliokun-
nassa — joissa näyttää olevan hämmennystä sen suhteen, mitä pykälät tarkoittavat perus-
tuslakivaliokunnan lausunnon eri osien sitovuuden osalta.

Toinen varapuhemies Arto Satonen: Otamme tähän lyhyen debatin.

19.13 Maria Tolppanen sd (vastauspuheenvuoro): Arvoisa puhemies! Vaikka tämä olisi
perustuslain mukainen, niin tämä on silti epäoikeudenmukainen. [Ben Zyskowicz: Se on
poliittinen näkemys!] Asia on näin. Kuten sanottu, mikä ei ole oikeus ja kohtuus, älköön
olko lakikaan. Tämä sali on sitä varten, että täällä punnitaan ne lait, mitä säädetään. [Ben
Zyskowicz: Tästä samaa mieltä!] 

Täällä mietitään sitä, mitkä ovat lakien vaikutukset niille ihmisille, joihin nimenomai-
sesti nämä lait kohdentuvat. Tässä kohdassa näyttää siltä, että nämä lait kohdentuvat kaik-
76



Pöytäkirjan asiakohta PTK 135/2017 vp
kein vähäosaisimmille kaikkein pahiten. Heiltä viedään kaikkein eniten ja heitä rangais-
taan siitä, jos eivät he onnistu siinä, mitä he yrittävät. Millä perusteella ihminen, joka ha-
kee työtä mutta ei saa, on huonompi ihminen kuin se ihminen, joka on saanut sen työn, mitä
se toinen ihminen haki? Tässä olisi pohdittavaa myöskin teille, arvon ministerit. 

19.14 Heli Järvinen vihr (vastauspuheenvuoro): Arvoisa herra puhemies! Kukaan mie-
lestäni tässä salissa ei ole kyseenalaistanut sitä, etteikö tässä olisi edetty lain mukaisesti,
sen mukaisesti, mitä perustuslakivaliokunta faktisesti on päättänyt, sen mukaisesti, mitä
faktisesti sosiaali- ja terveysvaliokunta on päättänyt. Kyse on vain siitä, että vaikka perus-
tuslakivaliokunta oli sitä mieltä, että tämä voidaan säätää normaalilain mukaisessa muo-
dossa ja niillä säännöillä, perustuslakivaliokunnan kannanotto oli kuitenkin voimakas.
Etenkin sen, että sellaisellakaan työttömällä, joka tekee parhaansa työllistyäkseen, ei ole
mahdollisuutta välttyä näiltä leikkaustoimenpiteiltä, tältä leikkausleikkurilta, toivoisi hal-
lituksen ottavan vahvasti käsittelyssään huomioon ja tekevän toimenpiteitä, jotta tämä epä-
kohta poistuisi. 

19.15 Anneli Kiljunen sd (vastauspuheenvuoro): Arvoisa herra puhemies! Sosiaali- ja
terveysvaliokunnan jäsenenä tietenkin haluan tulkita tätä perustuslakivaliokunnan lausun-
toa myös tarkoin. Täällä lukee muun muassa: "Hallituksen esityksen vaikutusarvio-osassa
todetaan osin säätämisjärjestysperusteluiden kannalta ristiriitaisella tavalla, ettei työtön
välttämättä itse voi aktiivisuudellaan vaikuttaa siihen, että etuuksien taso säilyy muuttu-
mattomana." 

Sitten täällä on toinen kohta, joka viittaa tähän samaiseen lauseeseen: "Perustuslakiva-
liokunta on vakiintuneesti korostanut, että etuuden epäämisen pitää olla asiallisesti perus-
tellussa suhteessa siihen, minkälaisia työllistymisen edistämistä tarkoittavia toimintoja on
ollut tarjolla ja mitä työttömänä olevan henkilön syyksi voidaan lukea." 

Tätä varten perustuslakivaliokunta antoi erilaisia vaihtoehtoja sosiaali- ja terveysvalio-
kunnalle, jotka sen pitää täyttää, jotta nämä asiat tulevat täytetyksi, ja tässä meillä on kyllä
[Puhemies koputtaa] vähän erilaisia näkemyksiä. 

19.16 Eero Heinäluoma sd (vastauspuheenvuoro): Arvoisa puhemies! Edustaja Zysko-
wicz siteeraa valiokunnan lopputulosta — voidaan säätää yksinkertaisessa järjestyksessä
— mutta kun lukee perustuslakivaliokunnan lausunnon kokonaisuudessaan, juuri niin kuin
edustaja Kiljunen otti siitä esimerkkejä, niin osoittautuu, että tämä esitys onkin ongelmal-
linen. [Eduskunnasta: Oliko se yksimielinen?] — Juuri näin, tämä esitys oli siis yksimieli-
nen. Oletan, että myös edustaja Zyskowicz on hyväksynyt tämän lausunnon. [Ben Zysko-
wicz: Olin osittain vain mukana!] — Olitte vain osittain mukana? [Ben Zyskowicz: Näin
siitä lausunnosta ilmenee!] — Mutta lopputuloksessa olette kuitenkin kokonaan mukana?
[Ben Zyskowicz: Ponnessa!] 

Tässä nimittäin sanotaan näin sen lisäksi, mitä edustaja Kiljunen tuossa siteerasi: "Kos-
ka työttömillä ei edellä todetuista ja erilaisista yksilöllisistä syistä ole yrityksistään huoli-
matta välttämättä mahdollista täyttää lain tarkoittamaa aktiivisuusvaatimusta, ehdotusta ei
voi pitää perustuslain kannalta ongelmattomana." Tämähän on vähän turkulainen tapa
asian ilmaisuun, että ei voi pitää ongelmattomana. Sen voi myös suomentaa, että se on on-
gelmallinen. [Puhemies koputtaa] Silloin olisi kannattanut tehdä se, mitä valiokunta yksi-
mielisesti esittää korjaukseksi. 
77



Pöytäkirjan asiakohta PTK 135/2017 vp
19.18 Ben Zyskowicz kok (vastauspuheenvuoro): Herra puhemies! Mitä edustaja Tolp-
pasen ja edustaja Järvisen puheenvuoroihin tulee, niin olen teidän kanssanne täysin samaa
mieltä. Se, että laki on perustuslain mukainen, ei takaa sitä, että se olisi kaikkien mielestä
oikeudenmukainen, ja tämä sali on se paikka, jossa ihmiset eri oikeudenmukaisuuskäsitys-
tä edustaen viime kädessä äänestävät asioista ja enemmistö päättää. 

Sen sijaan edustaja Kiljusen ja edustaja Heinäluoman pyrkimys hämmentää tätä itse pe-
rusasiaa on mielestäni perusteeton. Tässä valiokuntaoppaassa, jonka puhemiesneuvosto
eduskunnan työjärjestyksen perusteella on vahvistanut kaikille noudatettavaksi, todetaan
yksiselitteisesti, että perustuslakivaliokunnan valtiosääntöoikeudelliset huomautukset käy-
vät kootusti ilmi lausunnon ponsiosasta. Se on se ponsiosa, joka ratkaisee, onko se perus-
tuslain mukainen vai ei. Sen lisäksi perustuslakivaliokunta esimerkiksi tässä asiassa ja mo-
nessa muussa asiassa on esittänyt monia muita perustuslaillisia näkökohtia, joiden huo-
mioon ottaminen ja joista lausuminen on asianmukaista mutta ei samalla tavoin velvoitta-
vaa. 

Toinen varapuhemies Arto Satonen: Palaamme puhujalistaan. 

19.19 Maria Tolppanen sd: Arvoisa puhemies! Toistan itseäni ties kuinka monennen
kerran tänään ja sanon: mikä ei ole oikeus ja kohtuus, älköön olko lakikaan. Tässä kohdas-
sa nyt haluaisin kyllä kysyä: onko mietitty oikeutta ja kohtuutta, kun tämä esitys on val-
misteltu loppuun saakka, kun tämä esitys on tehty ja tuotu tänne? Vai onko käynyt niin, että
on ajateltu valtion kassaa eikä niinkään sitä yksittäistä työtöntä, ajateltu, mistä voitaisiin
säästää? No, helpointa on säästää sieltä, niiltä, joilla ei ole voimaa vastustaa.

Me olemme sitä varten, että meidän on seisottava ihmisten rinnalla ja ihmisten edessä
silloin, kun ihmiset joutuvat vaikeuksiin. Jos se aika, mitä tämän lakiesityksen valmiste-
luun on käytetty — siihen on käytetty kuukausia aikaa, itse asiassa vuosia, koska tiedän,
mistä se on lähtenyt — olisi käytetty siihen, että työministeriö olisi etsinyt niitä työpaikko-
ja, joita tänään täällä salissa on sanottu maassa olevan mutta jotka eivät ole julkisesti haus-
sa, jos työministeriön toimesta olisi etsitty näitä työpaikkoja, niin meillä olisi huomattavas-
ti vähemmän työttömiä. Meillä olisi runsaasti ihmisiä, joiden työttömyys olisi jo takana ja
joita tämä epäoikeudenmukainen laki ei koskaan koskisi, vaan he tekisivät töitä, saisivat
palkkaa, pääsisivät pikkuhiljaa ulos tulonsiirroista, pystyisivät elättämään itsensä, per-
heensä, lapsensa, mahdollisesti jopa isovanhempansa, niin kuin aika monet joutuvat tänä
päivänä tekemään. Minä toivoisin, että myöskin tämänkaltaista työtä tehtäisiin siellä mi-
nisteriössä eikä mietittäisi sitä, miten voitaisiin kyykyttää, polkaista vielä vähän alaspäin
työtöntä, jolla ei muutenkaan yhtään mitään ole.

Ministeri Lindström, te sanoitte, että nyt pitää katsoa, miten tämä laki toimii, pitää ko-
keilla, ja jos osoittautuu, että se ei toimi, niin sitten täytyy tehdä toimia. Minua tämä puis-
tattaa. Tästä tulee mieleen vähän sellainen, että te haluatte nyt kokeilla, kuinka vähällä ih-
minen tulee toimeen. Jos leikataan ihmiseltä 32 euroa kuukaudessa, se on viikon ruuat. Ni-
meltä mainitsemattomasta halpaketjun kaupasta sillä rahalla saa kaksi kassia ruokaa. Kak-
si kassia ruokaa, ja sillä syöttää viikon verran perheen, kun tiukkaa tekee. Kokeiletteko te
tämän jälkeen sitä, eläisivätköhän nämä ihmiset, jos otettaisiin vielä saman verran pois?
Otetaan kahden viikon ruuat pois. Kyllä he varmaan voivat jakaa sen kahden viikon ruuan
niille kolmelle viikolle, joita kuukaudessa vielä on. Tämänkaltaisia kokeita tehtiin Euroo-
78



Pöytäkirjan asiakohta PTK 135/2017 vp
passa joitakin kymmeniä vuosia sitten. Minua se itkettää vieläkin. Mutta että me Suomessa
alistumme ja lähdemme tähän samaan, niin tämä on minun mielestäni karmeaa.

Haluaisin myös kysyä ministeriltä: Miten on, kun ihmiset nyt hakevat töitä ja saavat nii-
tä esimerkiksi ilmaisjakelulehtien jakajina, onko se työtä vai eikö se ole? Täyttyykö työs-
säolovelvoite vai eikö se täyty? Jos toinen jakaa ilmaisjakelulehtiä jalan, siihen menee huo-
mattavasti kauemmin aikaa kuin että jakaa polkupyörällä, tai jos jollakulla sattuisi ole-
maan auto ja saisi auton kanssa ajettua ne välimatkat, ne samat ilmaisjakelulehdet saisi
jaettua neljänneksen ajassa, koska ei tarvitsisi juosta eikä kävellä sitä välimatkaa. Missä
kohdassa täyttyy työssäoloehto? Missä kohdassa välttyy näiltä sanktioilta?

Toinen asia on nollatyösopimukset, joita vastaan muistini mukaan myöskin, arvoisa mi-
nisteri, olette itse ollut, mutta nyt olette asiasta toista mieltä. Ei siinä mitään, kukainenkin
saa tietysti vaihtaa mielipidettään. Toivoisin vain, että se mielipide vaihtuisi paremmaksi
kuin se on aikaisemmin ollut. Mutta jos ihminen saa nollatyösopimuksen, onko hän silloin
täyttänyt velvoitteen? Hän on hakenut työtä ja hän on saanut työtä, silloin häneltä ei voi lei-
kata. Mutta 18 tuntia ei täyty — mitäs sitten? Ja täytyy muistaa, että nollatyösopimus kun
tehdään, niin meillä on olemassa kilpailulainsäädäntö, on olemassa osa-alueita, missä ei
voi mennä toisen samankaltaisen työnantajan palvelukseen, koska on jo toisen palveluk-
sessa nollatyösopimuksella. Nämä ovat niitä käsittämättömyyksiä, mitä täällä tehdään.

Minä odotan ja minä toivon todella, että tässä maassa osataan olla inhimillisiä. Nyt pu-
hutaan aktiivimallista, ja tuntuu todella pahalta olla tässä salissa ja tietää etukäteen, että
tämä sali aktiivisesti toimittaa ihmisiä yhteiskunnan ulkopuolelle, syrjäytyneiksi, köyhiksi. 

19.25 Anneli Kiljunen sd: Arvoisa herra puhemies! Tämän lain osalta en haluaisi käyttää
sanaa aktiivimalli, sillä mielestäni se vääristää tämän lain perimmäistä toimintaa. Tämä
hallituksen esitys pikemminkin vaikeuttaa ja pahimmissa tapauksissa passivoittaa ja syr-
jäyttää ihmisiä työmarkkinoilta ja yhteiskunnasta. Jos yrität ja yrität mutta siitä huolimatta
aina petyt ja sinun työttömyysturvaasi ja toimeentuloasi heikennetään, sinun asemaasi ih-
misenä heikennetään, sinun itsetuntosi kärsii. Tästä ei voi puhua aktiivimallina. Tämä on
passiivinen, syrjäyttävä malli, jota hallitus nyt vie eteenpäin.

Arvoisa puhemies! Hallituksen esittämän passiivimallin mukaan työttömän pitää olla
töissä tai työvoimahallinnon palveluissa, jotta työttömyysturva säilyy. Jos ei löydä työtä tai
onnistu saamaan TE-hallinnosta aktiivitoimia riittävästi, niin työttömyysturvaa leikataan
vajaa 5 prosenttia. Jos työtä tai erilaisia aktiivitoimia ei ole saatavilla kovista yrityksistä
huolimatta, on seurauksena toimeentulon leikkaus. Työttömyysturvataso arvioidaan aina
kolmen kuukauden välein. Se on tekninen eikä siinä ole harkintaa. Käytännössä tämän pas-
siivimallin käyttöönotto olisi suora leikkaus pitkäaikaistyöttömiltä ja osatyökykyisiltä.
Käytännössä tämä edellyttää kuitenkin muun muassa Kelalta, että he joutuisivat kolmen
kuukauden välein selvittämään, onko työtön ollut töissä tai TE-toimien erilaisten palvelui-
den piirissä. Eli vaikka tässä esityksessä ei ole harkintaa, joutuvat Kela ja kassat selvittä-
mään aina säännöllisesti, onko työtön ollut aktiivitoimissa. Hallituksen tavoitteena oli vä-
hentää byrokratiaa ja hallintoa, mutta tällä lailla se pikemminkin lisää sitä järjettömällä ta-
valla.

Hallituksen esitys ei ole myöskään taloudellisesti järkevä, sillä se siirtää lisämenoja
muille momenteille. Kuten jo aikaisemmin totesin, hallitus itsekin arvioi, että tämä esitys
kasvattaa asumistukimenoja 4 miljoonaa euroa ja toimeentulotukimenoja 10 miljoonaa eu-
roa. Näin myös hallinnollinen byrokratia silläkin taholla lisääntyy. Kuten jo aikaisemmin
79



Pöytäkirjan asiakohta PTK 135/2017 vp
totesin, työttömiä ajautuu väkisin myös toimeentulotuen piiriin. Tämä tulee entisestään
vaikeuttamaan heidän työllistymistään.

Erittäin suuri ongelma on myös siinä, että työllistymismahdollisuudet ja työllistymistä
edistävien palvelujen saatavuus vaihtelee alueellisesti. Hallitus on samalla leikannut aktii-
vitoimiin kohdistettuja määrärahoja sekä palkkatukea järjestöiltä, jotka juuri työllistävät
suurimman osan niistä henkilöistä, joiden työllistyminen on vaikeaa ja joista me olemme
tänään kantaneet suurta huolta. Nyt kun hallitus on leikannut työllisyys- ja aktiivitoimiin
kohdistettuja määrärahoja, seurauksena on, ettei kaikilla työnhakijoilla ole yhtäläisiä ja to-
dellisia mahdollisuuksia täyttää aktiiviehtoja. Tältäkin osin esitys on jälleen epäoikeuden-
mukainen.

Asuinpaikan ja tämän kaiken edellä mainitun lisäksi myös ammattiala vaikuttaa ratkai-
sevasti siihen, mitä työtä teet, ja siltä osin sillä, oletko taiteilija tai missä työssä olet ja mi-
ten tämä työ kohtaantuu omalla alueellasi, on suuri merkitys.

Arvoisa puhemies! Kansalaisten yhdenvertaisen kohtelun kannalta on mielestäni vähin-
täänkin kyseenalaista — ja jos voisin itse tulkita, jopa perustuslain vastaista — että halli-
tuksen esitys vaatii työttömälle henkilölle velvollisuuden huolehtia omasta työllistymises-
tä rankaisun uhalla, mutta samaan aikaan lakiin ei ole esitetty tai vaadittu viranomaisille
velvoitteita tarjota työllisyyspalveluita niin, että kaikki työttömät todellisuudessa pystyvät
täyttämään hallituksen asettamat aktiivisuusvelvoitteet. Taustalla tässä on 20 miljoonan
euron leikkaus aktiivitoimista. Tämän jälkeen hallitus sanoo laittavansa rahaa 24 miljoo-
naa euroa tämän lain toteuttamiseen. Käytännössä tämä kuitenkin tarkoittaa 4 miljoonan
euron panosta. Tällä rahalla 2 000 työtöntä saa aktiivitoimia. Tämä rahoitus ei millään
mahdollista todellisia aktiivitoimia. On lumetta sanoa, että TE-toimisto pystyisi tarjoa-
maan työllisyyspalveluita kaikille työttömille. 

Tämä ei ole oikeudenmukaista eikä yhdenvertaisen kohtelun tarkoittamaa työllisyyspo-
litiikkaa. Juuri tämä alueellinen ja ammattialojen välinen epätasa-arvo, ihmisten eriarvoi-
nen kohtelu ja se, ettei työttömän omalla aktiivisuudella ole merkitystä, on mallin suurin
heikkous, ja se on saanut paljon kritiikkiä myös valiokuntien asiantuntijalausunnoissa. Ak-
tiivimalli asettaa työttömät keskenään eriarvoiseen asemaan, eikä työttömän omalla elä-
mäntilanteella ja aktiivisuudella ole merkitystä. Tähän asiaan kiinnitti erityistä huomiota
myös perustuslakivaliokunta, mutta hallituspuolueet kokoomus, keskusta ja Sininen tule-
vaisuus eivät halunneet puuttua perustuslakivaliokunnan huomautukseen, vaikka niillä oli-
si ollut siihen mahdollisuus.

Tästä syystä me sosiaalidemokraatit emme voi hyväksyä hallituksen esitystä ja tulem-
me toisessa käsittelyssä esittämään lain hylkäämistä muilta osin paitsi omavastuun lyhen-
tämisen osalta seitsemästä päivästä viiteen päivään.

19.32 Eero Heinäluoma sd: Arvoisa puhemies! Tällä hallituksella on ollut jo tähän men-
nessä poikkeuksellisen suuri määrä huonosti valmisteltuja esityksiä, sanoisin suomenennä-
tys Suomen hallitusten historiassa, ja niitä on sitten vedetty takaisin — Yleisradion uutis-
ten viimeisten laskelmien mukaan kolmisenkymmentä takaisinvetoa. Niin kuin pääminis-
teri Sipilä sanoi: jos huomataan virhe, niin parempi tunnustaa ja vetää pois. Ei tämä pois
vetäminen ole se ongelma, vaan nämä huonosti valmistellut, huonosti harkitut ehdotukset.
Tässäkin listassa huonosti harkittuja ehdotuksia tämä nyt esillä oleva on kyllä ihan omaa
luokkaansa. Se on kukkulan kuningas.
80



Pöytäkirjan asiakohta PTK 135/2017 vp
Pohjoismaiseksi hyvinvointiyhteiskunnaksi sanottu yhteiskunta on tekemässä lakia, jol-
la työttömyydestä rangaistaan sen ohella, että menetät palkan ja saat puolet palkasta ole-
van työttömyysturvan. Sitäkin leikataan, jos et löydä työtä. Eriskummallinen esitys. En tie-
dä, mistä maailmasta tällainen esikuva olisi voitu keksiä.

Kuitenkin tämän valmistelun aikana hallitus on saanut ihan päteviä neuvoja ja kom-
mentteja. Kun ministeri Lindström sanoo, että tämä on ollut kolmikantaisessa valmistelus-
sa, hän jättää sanomatta, että työmarkkinaosapuolet eivät ole kannattaneet tätä. Palkansaa-
japuoli on erittäin ankarasti arvostellut tätä lakia työntekijäkeskusjärjestöistä toimihenki-
löihin ja akateemikkoihin, ja myös Elinkeinoelämän keskusliitto on ollut kriittinen tämän
lain sisältöön nähden — mutta näitä ei ole kuunneltu.

Nämä päivät perjantaista tähän maanantaipäivään ovat osoittaneet, kuinka vaikea tätä
lakiesitystä onkaan perustella — kuinka vaikea tätä onkaan perustella. Ministeri Lind-
ström sanoo, että tämä on paketti, että tämä on kymmenkohtainen ohjelma ja tämä on pa-
ketti ja se koko paketti uhkaa kaatua, jos nyt tämä yksi osa otetaan pois. Mutta en ymmär-
rä, kuka sen paketin on tehnyt? Ei kai se nyt Jumalalta kuitenkaan ole ilmestynyt, vaan kai
sen ihmiset ovat tehneet. Ja jos ihmiset ovat sen tehneet ja huomataan, että siinä on virhet-
tä, niin kai sitä voidaan korjata? Sitä vartenhan on olemassa eduskunta, että se katsoo kriit-
tisesti hallituksen esitykset ja tarvittaessa tekee korjauksia.

Edustaja Zyskowicz haluaisi tehdä tästä perustuslakikysymyksen ja mennä juridiikan
taakse, kun hänkin huomasi, ettei oikein asiapuolella löydy argumentteja, joilla tätä sanoa
hyväksi. Perustuslakivaliokunta toteaa, että esitys on ongelmallinen, ja esittää siihen yksi-
mielisesti korjauksia, joita hallituspuolueiden enemmistö valiokunnassa ei ole valmis teke-
mään.

Sitten on keksitty, että no oikeastaan ei tämä olekaan mikään heikennys, koska tässähän
laskettiin työttömyyden alkuvaiheen omavastuuosaa seitsemästä viiteen päivään, jolloin
työtön saa kaksi päivää lisää, ja nyt sitten ikään kuin tämä parannus vain otetaan pois ja
tämä onkin plus miinus nolla. Mutta, kuten historiaa tuntevat tietävät, hallitus jättää kerto-
matta, että se sitä ennen nosti tätä omavastuuosaa viidestä päivästä seitsemään päivään.
Siis te olette nyt markkinoimassa loistavana saavutuksena sitä, että sen heikennyksen, jon-
ka te teitte, te hetkeksi aikaa otatte pois ja sitten tuotte sen uudelleen esittämällänne tavalla
kahden päivän karenssina, jos ihminen ei ole saanut työtä. Minusta työttömän kannalta lop-
putulos on heikennys kaikissa tapauksissa suhteessa siihen, mikä oli tilanne, kun tämä hal-
litus ja sen nykyiset ministerit aloittivat.

No keskusta keksi sitten hätäpäissään, että Tanskan mallihan se onkin semmoinen var-
sinaisen hyvä malli ja se Tanskan malli on oikeastaan loistava ja miksei sitä Tanskan mal-
lia voida toteuttaa. No nyt on osoitettu, ettei Tanskan mallissa ole tällaista leikkuria, jossa
rangaistaan työtöntä ihmistä, joka haluaa aktiivitoimiin ja haluaa työtä mutta joka ei pääse
töihin eikä pääse aktiivitoimiin. Nyt alkaa hiljentyä puhe Tanskan mallistakin.

Sitten keskusta vielä ilmeisesti miettii parhaillaan, miten tämän saisi Santeri Alkion
köyhän asian puolustamiseen mahtumaan. [Naurua] Se tulee kyllä osoittautumaan vai-
keaksi. Että jos työmarkkinatuki on vähän runsas 700 euroa kuussa ja siitä leikataan 5 pro-
senttia ja sitä äänestää äänestyksessä, niin on kyllä vaikea nähdä, miten on puolustamassa
köyhän asiaa. On kyllä todella vaikea. 

En usko, että näitä työmarkkinatuella olijoita ollenkaan lohduttaa, auttaa ja hyvittää se,
että keskusta sanoo, että meillähän on perustulokokeilu käynnissä. Siinä perustulokokei-
lussahan on useampi tuhat henkeä kait, [Hannakaisa Heikkinen: Entäs 60 000 työpaik-
81



Pöytäkirjan asiakohta PTK 135/2017 vp
kaa?] ja heille tämä raha tulee ilman mitään työntekovelvoitetta. En kyllä ymmärrä, miten
köyhän asiaa auttaa se, että näiltä työttömiltä, jotka kaikista ponnisteluista huolimatta eivät
ole löytäneet työpaikkaa, leikataan tämä 5 prosenttia. Matemaattisesti tämän ymmärtää mi-
nusta sekä vanhalla kansakoulun että peruskoulun matematiikalla, puhumattakaan heistä,
jotka ovat lukeneet yliopistoissa peräti tohtoriksi saakka. Jos on yhtä työpaikkaa kohti seit-
semän hakijaa keskimäärin ja alueita, joilla on 10—15 hakijaa, niin miten ihmeessä tämä
joukko saataisiin sullottua, se seitsemän henkeä, siihen yhteen työpaikkaan? Pitää aika vi-
uhaa kulkea työpaikkojen välillä hyvin lyhyissä työsuhteissa, että se mitenkään olisi mah-
dollista. Eli lopputulokseksi jää, että tuhansia, kymmeniätuhansia ihmisiä tulee kokemaan
tämän 5 prosentin leikkauksen.

Edustaja Järvinen puhui siitä, että tässä täytyy tietysti miettiä vähän laajempaa näkökul-
maa, ja yhdyn tähän, että kannattaa miettiä, mikä on nyt se kokonaisuus työelämän osalta,
johon hallitus — kokoomus, keskusta ja siniset, tässä järjestyksessä — on meitä viemässä.
Ei voi olla huomaamatta, että asioilla on yhteytensä, ja epäilen, että tämä esitys ei ole yk-
sittäinen toimenpide hallituksella vaan se on isomman ajattelun yksi elementti.

Kun kokoomuksen puheenjohtaja, valtiovarainministeri Orpo puhui siitä, että seuraa-
vaksi tarvitaan alennuspalkat, [Pia Viitanen: Aivan!] niin sehän sopii tähän kuvaan, jota
nyt täällä ministerit Mattila ja Lindström ovat esittelemässä meille, eli alennetaan palkko-
ja, niin kuin ministeri Orpo sanoi, esimerkiksi maahanmuuttajille, ja jotkut muut ovat pu-
huneet nuorista ja ikääntyvistä [Antti Rinne: Pitkäaikaistyöttömistä!] — ja pitkäaikaistyöt-
tömistä — että tehdään tämmöiset palkanalennukset ja sen jälkeen pannaan uusia vaati-
muksia tämän työttömyysturvaleikkurin kautta, jotta nämä alennetut palkat ryhtyvät käy-
mään kaupaksi. 

Tiedossa on myös, että hallitus istuu tämän yleissitovuusasian päällä, joka antaa työeh-
tojen vähimmäissuojan Suomessa. Siitäkin halutaan päästä eroon, kun tämmöinen vähim-
mäissuoja on aika haitallinen, koska se antaa työntekijälle jonkun perussuojan hänen työ-
ehdoissaan, on se sitten palkkausta tai muita työehtoja. [Eero Lehti: Jos on töitä!] Ilmeises-
ti ensi keväänä hallitus valmistelee sitten ratkaisuja, jotka liittyvät tähän sopimusjärjestel-
mään. [Kaj Turunen: Aika leveällä pensselillä menee!] — Maalaan tässä leveällä pensse-
lillä, koska olen huomannut, että näitä asioita tulee julkisuuteen vähän tipoittain, ja en ol-
lenkaan epäile, että sinisille olisi kaikkea kerrottu. Pidän hyvin mahdollisena, että teille on
kerrottu vain tämä osa, mikä nyt on käsittelyssä. Mutta olen kuitenkin lukutaitoinen, ja jos
hallituksen aatteellisesti johtavan puolueen puheenjohtaja, siis kokoomuksen puheenjohta-
ja Orpo, sanoo, että seuraavaksi alennuspalkat, niin otan sen aika todesta. [Antti Rinne: Se
pitää ottaa!] Epäilen, että se on harkittu puheenvuoro ja se kannattaa ottaa todesta, ja jään
odottamaan sitä hetkeä, kun edustaja Turunenkin puolustelee tätä alennuspalkkajärjestel-
mää loistavana työllisyyskeinona: kun rahat ovat loppu ja muuta ei voi tehdä, niin laske-
taan palkkoja.

Tässä hengessä nyt mennään, ja voi sanoa, että keskustahan voi sikäli olla ylpeä, että he
kyllä toistakymmentä vuotta sitten tekivät nämä ensimmäiset esitykset tähän suuntaan, sil-
loin kun keskusta julisti tämän työreformin. Sehän päätettiin, että se upotetaan Atlanttiin,
mutta aika taitavia sukeltajia hallituksessa tuntuu olevan. Kokoomus on sukeltanut sen
esille ja vie sitä parhaillaan kovaa vauhtia eteenpäin kokonaisuudessaan. Vauhti on kova.
Saa nähdä, kuinka pitkään tässä rattailla kaikki hallituspuolueet kestävät. Toivon, että se ei
olisi kovin pitkäaikaista.
82



Pöytäkirjan asiakohta PTK 135/2017 vp
Palaan pääministeri Sipilän viisauteen: jos ehdotus huomataan virheelliseksi, on parem-
pi peruuttaa se. Tämä ehdotus on kaikin äänin enemmistöltään tullut osoitettua virheelli-
seksi. Jos todellakin täällä sanotun mukaisesti kolmestatoista lausunnonantajasta kaksitois-
ta on kriittisiä ja yksi puolustaa tätä ja sekin hyvin yleiseltä kannalta, eli Suomen Yrittäjät,
olisi ehkä aika kääntää suuntaa. Keskustaa rohkaisen tutustumaan Santeri Alkion ajatuk-
siin. Ne kelpaavat myös tämän viikon alkoholiäänestyksessä. Hänhän oli raittiusmies. [So-
siaalidemokraattien ryhmästä: On kotiintulon aika!]

19.41 Hannakaisa Heikkinen kesk: Arvoisa puhemies! Varsinaista keskustelua täällä on
taas ollut. Kovin yksipuolisesti on kerrottu viimeisen muutaman tunnin aikana, mistä tässä
aktiivimallissa kokonaisuudessaan on kyse. Siksi haluan aluksi muistuttaa, [Välihuuto]
että nämä muutokset omavastuupäiviin ovat suuntaan ja toiseen. Tässä esityksessä ehdote-
taan, että työttömyyden alussa olevaa työttömyysturvan omavastuuaikaa lyhennetään seit-
semästä päivästä viiteen päivään. Tämähän on erittäin positiivinen muutos. [Välihuutoja
vasemmalta] Kahden omavastuupäivän vähentäminen parantaa pääsääntöisesti kaikkien
työttömyysturvan tasoa työttömyyden alussa. [Antti Rinne: Itsehän te lisäsitte niitten mää-
rää!] Lyhytkestoiseksi jäävässä työttömyydessä etuuden taso nousee nykyiseen verrattuna. 

Esitetyssä mallissa siis — tämä puoli, mitä seuraavaksi sanon, on tullut korostetusti
esiin, mutta sekin hieman virheellisesti tulkiten — työttömän työnhakijan on kolmen kuu-
kauden tarkastelujakson aikana täytettävä aktiivisuusehto tai hänen etuuttaan alennetaan
4,65 prosenttia seuraavan 65 maksupäivän ajan. Tämä alennus vastaa yhtä omavastuupäi-
vää kuukautta kohden. Juuri myös edellisessä puheenvuorossa puhuttiin, niin kuin oli mo-
nessa muussakin puheenvuorossa, että tämä olisi niin kuin automaatti, että tämä leikkuri ta-
pahtuu. [Välihuutoja vasemmalta] Kuten tässä sosiaali- ja terveysvaliokunnan mietinnös-
sä todetaan, jos ei pysty toteuttamaan sitä omaa aktiivisuuttaan, tämä leikkuri tapahtuu
[Antti Rinne: Niin!] — jos ei pysty toteuttamaan. [Antti Rinne: Kyllä, juuri näin!] Tämä on
se kohta, mistä eniten huolta kannettiin, ja sen takia valiokuntamme laittoi mietintöön pon-
nen, jossa tätä asiaa seurataan tarkasti, jos näin käy, mutta minusta on hyvin totuuden vie-
restä kulkevaa väittää, että tässä on automaatti, että jokaiselta leikataan. Jos pystyy työllis-
tymään, [Naurua vasemmalta] eri tavoin osoittamaan aktiivisuutensa työnhaussa... — Ja
täällä nauretaan! 

Mikä tässä keskustelussa keskustalaisena kansanedustajana häiritsee, on myös se, että
tuntuu, että työllisyys- ja työttömyysasioista ei ole oikeutettua puhua kenenkään salin kes-
keltä saatikka oikealta laidalta. [Välihuutoja] Ikään kuin vasemmisto omistaisi ainoana oi-
keana toimijana kaiken puheen, mikä liittyy työllisyyteen ja työttömyyteen. Minusta tun-
tuu, että tällä hetkellä esimerkiksi pöntössä on sellainen henkilö, jolle tuo työttömyys on
paljon lähempänä kuin monelle edellä puhuneelle, eli puhun aivan myös omasta kokemuk-
sesta. Sain valmistua sairaanhoitajaksi edellisen ison taantuman jälkeen, ja lyhimmät työ-
jaksot, joita kertyi pitkä pino, olivat yhden työvuoron mittaisia, näistä iso osa Tampereen
alueella sairaanhoitajana, perushoitajana, ja kyllä, minulle kelpasi kaikki työ, mikä oli tar-
jolla.

Kuten täällä puheenvuorot ovat kertoneet, niin tässä yhteydessä voi oikeastaan puhua
melkein mistä vain, mutta en karkaa kuitenkaan pois päivän tematiikasta ja tästä työllisyy-
den hoidosta vaan haluan itselleni mielestäni tyypillisesti tuoda jotakin erittäin positiivista
aivan lähiviikkojen takaa. Meitä on useampi keskustalainen kansanedustaja, jotka ovat
sekä sosiaali- ja terveysvaliokunnassa että työelämä- ja tasa-arvovaliokunnassa, ja yhdes-
83



Pöytäkirjan asiakohta PTK 135/2017 vp
sä eduskuntaryhmämme puheenjohtaja Kaikkosen kanssa vierailimme Itä-Uudellamaalla
Lapinjärven kunnassa sen jälkeen, kun saimme useista uutisista kuulla hyviä uutisia muun
muassa Lapinjärven kunnan työttömyyden hoidosta.

Tuo alle 3 000 asukkaan kunta on pystynyt laskemaan työttömyyttä 25 prosenttia kulu-
van vuoden aikana. Ja mitenkä tuo Lapinjärven ihme on mahdollista? No, tuo kunnan pie-
nuus osaltaan auttaa siinä, ja niin kuin moni, joka on tekemisissä joko itse työnhakijana
taikka sitten omaisten kautta tai työnsä kautta seuranneena, tietää sen, niin tämä tietosuoja
estää muun muassa sen, että asuinkunnassa käytännössä ei edes tiedetä oman kunnan työt-
tömistä ihmisistä ja noita tietoja ei TE-toimistosta saa. 

Mutta mitenkä Lapinjärvi sitten onnistui tässä, niin he henkilötasolla tekivät yhteistyötä
Uudenmaan TE-toimiston kanssa ja sillä tavoin saivat sitten kontaktin oman kunnan työt-
tömiin. He tarjosivat tämmöisen Taitopaikka-valmennuksen kautta kaikille kunnan ja nyt
jo lähikuntien työttömille vapaaehtoisen valmennusohjelman, ja tuohon kokonaisuuteen
liittyy hyvin merkittävänä osana luotsityövalmentajatoiminta. Tuo henkilö kiertää alueen
yrityksiä ja etsii sieltä piilotyöpaikkoja, tutustuu näihin yrityksiin, niitten henkilöstöön,
johtajiin, ja he yhdessä etsivät niitä paikkoja, missä olisi tekemätöntä työtä. Kun tämä Tai-
topaikka-valmennustiimi on vain muutaman hengen kokoinen, siellä tullaan todellakin
alueen työttömien kanssa tutuiksi ja pystytään näkemään heidän vahvuutensa ja tuon kou-
lutuksen kautta tutustumaan heihin henkilöinä ja sillä tavoin aivan räätälöiden löytämään
näille ihmisille työpaikkoja. Tuon Taitopaikka-valmennuksen kautta jokaisen työttömän
sosiaaliset, psyykkiset ja työtaidot vahvistuvat, ja he ovat todellakin valtavan hyvin onnis-
tuneet tässä työllistymisessä. 

Tällaisia toimia toivon, että rohkeasti eri kunnissa lähdetään tekemään. Meillä melko
helposti vastaus kaikkiin ongelmiin on se, että tietosuoja estää tiedon järkevän liikkumi-
sen. Tämä on helppo vastaus, mutta jos halutaan aidosti tehdä työtä niin hyvin, että siitä ko-
kee hyvää onnistumisen tunnetta niin itse työntekijä kuin sitten ne henkilöt, jotka tämmöi-
sen toiminnan kautta saavat työtä, ja ne yritykset, jotka löytävät juuri heille sopivan työn-
tekijän, niin se on kyllä summaansa isompi asia. Jo tänä lyhyenä aikana tuolla Lapinjärven
kunnassa on pystytty hyötymään rahallisestikin, taloudellisesti, useita kymmeniä tuhansia
euroja. Vaikka sinne on palkattu henkilöitä hoitamaan tätä Taitopaikka-toimintaa, niin jo
lyhyessä ajassa säästöt vähentyneinä työttömyydenhoitokuluina ovat huomattavat. On to-
della hienoa, että lähikunnat ovat kiinnostuneet tästä toiminnasta ja halunneet tähän mu-
kaan, mutta kannustan kyllä muualtakin päin Suomea tähän tutustumaan. 

Tiedän toki, että myös meillä Ylä-Savossa ja omassa kotikunnassakin on otettu aktiivi-
nen asento jo useita vuosia sitten ja lähdetty paikallisesti vastaamaan juuri niihin omiin
haasteisiin, ja koenkin, että kun me nyt olemme suuren maakuntauudistuksen kynnyksellä
ja kun räätälöimme myös näitä työllisyystoimenpiteitä, niin muistakaamme se, että kyse on
aina yksilöistä, ihmisistä, ja usein lähellä tiedetään ja tunnetaan ihmiset paremmin ja sillä
tavoin löydetään juuri kullekin työttömälle työnhakijalle ja sitten toisaalta työpaikalle so-
piva henkilö, ja tällöin päästään parhaisiin lopputuloksiin.

Arvoisa puhemies! Lopuksi vain haluan todeta, että tätäkin lähetystä varmasti seuraa ih-
misiä, ja sen tunteen, että kasvu kuuluu kaikille, pitää välittyä täältä. Mutta kun tässäkin
yhteydessä tulee se, mikä on ehkä kurja tuntuma tai kuulokuva, että mitään ei saisi muuttaa
ja että tähän mennessä kaikki on ollut valtavan hyvin mutta tuli Sipilän hallitus ja kokeile-
malla uusia asioita tuhoaa kaiken, [Välihuutoja] niin eihän näin ole. Jos kaikki olisi niin
erinomaisesti, niin tällä hallituksella ei olisi ollut niskassaan 100 000 henkilön työttömyyt-
84



Pöytäkirjan asiakohta PTK 135/2017 vp
tä. Se oli aika raskas kontti lähteä uudistamaan ja saada Suomea nousuun. Nyt minusta tun-
tuukin, että opposition suuri huoli on, että tämä hallitus taitaakin onnistua, ja äänenpainot
kovenevat oppositiossa. — Kiitos.

Toinen varapuhemies Arto Satonen:  Otamme jälleen lyhyen debatin.

19.51 Antti Rinne sd (vastauspuheenvuoro): Arvoisa puhemies! Tässä salissa me kaikki
olemme tyytyväisiä siitä, että talous kasvaa nyt vihdoinkin. Vuonna 2015 alkanut kasvu on
vahvistunut, ja työllisyystilanne hitaasti paranee. Mutta kyllä tämä oli uskomaton puheen-
vuoro siinä mielessä, että hallituspuolueethan puhuvat erityisen paljon työllisyydestä ja ta-
louskasvusta, perustelevat kaikkia leikkaustoimiaan työllisyydellä ja talouskasvulla. Tämä
hallitus on, aivan niin kuin edustaja Heikkinen totesi, tehnyt paljon sellaisia kokeiluja, joi-
ta on joutunut peruuttamaan tai jotka ovat johtaneet siihen, että eriarvoisuus suomalaisessa
yhteiskunnassa lisääntyy, tuloerot lisääntyvät. [Hannakaisa Heikkinen: Ei ole totta!]

Arvoisa puhemies! Nyt puhutaan tässä lakiesityksessä ihmisistä, jotka ovat yrittäneet
kaikilla tavoin työllistyä, kouluttautua, päästä koulutukseen, päästä työpaikoille, mutta niin
kuin edustaja Eero Heinäluoma totesi, meillä on leikattu niistä työllisyysrahoista, jotka
vahvistavat koulutusta. Meillä on 1:7 avoimia työpaikkoja auki, seitsemän työnhakijaa
yhtä avointa työpaikkaa kohti. [Puhemies koputtaa] Tämä johtaa eriarvoistumiskehityk-
seen.

19.53 Kari Uotila vas (vastauspuheenvuoro): Arvoisa puhemies! Täytyy asettaa nämä
mittasuhteet. Tässä todetaan, että Hetemäen työryhmän pohjalta on arvioitu, että tällä voisi
tulla 5 000—12 000 henkilötyövuotta, mutta niin kuin työ- ja tasa-arvoasiainvaliokunta
lausunnossaan toteaa, on erittäin vaikeaa arvioida näitä työllisyysvaikutuksia tässä hom-
massa. [Eero Heinäluoma: Mahdotonta!] Silloin jää ihan oikeasti kysymys tälle salille, että
voimmeko me hyväksyä tässä salissa näin epäinhimillistä ja näin paljon perustuslain hen-
gen vastaista ja perustuslakiongelmia sisältävää lakiehdotusta kuin tämä on.

Sanon myöskin, vaikka se on täällä kovin monta kertaa sanottu, että on täysin kohtuu-
tonta rangaista sellaista työtöntä, joka tekee kaikkensa, täyttää satoja hakemuksia, hakee
kymmeniä työpaikkoja, pyrkii aktiivitoimien ja koulutuksen piiriin, mutta ei niissä onnis-
tu. On täysin kohtuutonta, että häneltä leikataan työttömyysturvaa.

19.54 Heli Järvinen vihr (vastauspuheenvuoro): Arvoisa puhemies! Edustaja Heikkisen
puheenvuorossa oli kyllä hieman muunneltua totuutta, kun hän väitti, että tässä ei ole kyse
automaattileikkurista. Sellaiselle henkilölle, joka kuuluu tämän lain kohderyhmään, joka ei
onnistu työllistymään, ei onnistu toimimaan yrittäjänä eikä onnistu saamaan työllisyyspal-
veluja, tämä laki toimii tasan tarkkaan puhtaana leikkurina. Siitä ei kahta sanaa. Vaikka so-
siaali- ja terveysvaliokunta lausumassaan sanoo, että vaikutuksia tulee tarkasti seurata, se
seuranta tapahtuu vasta jälkikäteen. Se ei poista näiden ihmisten ahdinkoa.

Lapinjärven tilanteesta olen iloinen, se edustaa juuri oikeanlaista aktiivimallia. Me tar-
vitsemme riittävästi henkilökohtaista aktivointia, lisää työntekijöitä ja kokeiluja nimen-
omaan työviranomaisten puolelle.

Toinen varapuhemies Arto Satonen: Vielä vastauspuheenvuorot edustajalle Mäkelä
Outi ja debatin käynnistäneelle Heikkiselle, jos haluaa. Sen jälkeen puhujalistaan.
85



Pöytäkirjan asiakohta PTK 135/2017 vp
19.55 Outi Mäkelä kok (vastauspuheenvuoro): Arvoisa puhemies! Täällä on tästä perus-
tuslakiasiastakin paljon tänään keskusteltu, mutta vielä tuohon edustaja Uotilan huo-
mioon, kun hän totesi, että tässä olisi paljon perustuslain vastaista: perustuslakivaliokunta
ei siis nostanut tässä asioita ponteen, ja kaikki seikat, jotka perustuslakivaliokunnan lau-
sunnossa todettiin, ovat kuitenkin läpäisseet valiokuntakäsittelyn. Eli tämän osalta edus-
kunnassa ei ole nostettu asioita ongelmatasolle. 

19.55 Hannakaisa Heikkinen kesk (vastauspuheenvuoro): Arvoisa rouva puhemies! Ku-
ten tuossa äsken puhujapönttöpuheessani mainitsin, tuntuu jotenkin, että vasen oppositio
kokee aikamoista mustasukkaisuutta ja että työttömyydestä ei olisi oikeutettua puhua kes-
kustalaisena. Näistä jatkuvista vihjailuista alkiolaisuuteen ja Alkion oppien lukemiseen
huolimatta minusta tuntuu, että kuitenkin tästä keskellä löytyy henkilöitä, jotka ovat aika
tarkkaankin noita oppeja lukeneet. Itselleni semmoinen keskeinen ohjenuora niissä on ni-
menomaan se, että yhteiskunta kannustaa yksilöä omille siivilleen ja turvaverkko on sitä
varten, jos siivet eivät kanna. Sitä työtä, arvoisa oppositio, nimenomaan tämä hallitus te-
kee. Niin kuin vasemmistoliiton entinen kansanedustaja totesi, vahva talous on köyhän pa-
ras turva, ja sitä me olemme tekemässä, että meillä [Puhemies koputtaa] on riittävän vahva
talous huolehtia heikommista.

19.57 Pia Viitanen sd: Arvoisa rouva puhemies! Äskeinen keskustan puheenvuoro sanoi,
että sitä on se hyvä elämä, että jos siivet eivät kanna, niin turvaverkot tulevat. Näin se on,
mutta nythän tässä ongelma on juuri se, että hallitus toimii niin, että se turvaverkko leika-
taan ja vielä ne siivet myös. Nythän tapahtuu juuri niin, ja tätä me emme voi käsittää. Tästä
on kysymys. 

Kysymys on myös siitä, että te, edustaja, sanoitte, että kasvu kuuluu kaikille. Me olem-
me sitä hämmästelleet todella paljon, että jos näin olisi hallituksen mielestä, niin miten voi
olla sellainen tilanne, että aina kun kysymys on työttömästä, heikompiosaisesta, eläkkeen-
saajasta, lapsiperheestä, niin silloin rahat loppuvat ja leikkauksia pöytään, ja sitten kum-
masti hallituksella kyllä rahapussissa rahaa riittää silloin, kun kaikkein rikkaimmille anne-
taan veronkevennyksiä. [Eero Heinäluoma: Miljoonaperijöille!] — Miljoonaperinnöille,
kaikille näille, veronkevennyksiä annetaan ja rahaa riittää. — Me olemme kysyneet, onko
tämä silloin sitä, että kasvu kuuluu kaikille. Ei ole, ja siksi mielestäni on kohtuullista esit-
tää se toivomus, että toivoisinpa, että edes hivenen sitä alkiolaista henkeä löytyisi keskus-
talta.

On ollut surullista katsoa yleistä isoa kuvaa tämän hallituksen arvovalinnoista, kun ko-
koomus on omalla ideologiallaan ja siihen perustuvilla valinnoilla suvereenisti heiluttanut
tahtipuikkoa, keskusta on myötäillyt, ja nyt ei tarvitse kuin tämänkin päivän aikana katsoa
sinisten ministerien ilmettä tuolla aitiossa, niin kyllähän se jotain mielestäni on kertonut.
[Eero Heinäluoma: Siniset maksaa laskun!] Se on kertonut sitä, että nämä päätökset sinän-
sä varmasti kolkuttavat omaatuntoa, mutta jostain kumman syystä niitä sitten täällä puo-
lustellaan.

Puhemies! Edelleen tähän aikaisempaan sanomaani liitän vielä sen, että en ole kuullut,
arvoisa keskusta, teiltä näkemyksiä siitä, kun viime viikonloppuna eduskuntaryhmänne
puheenjohtaja pontevasti sanoi, että nyt on vielä katsottava, pitäisikö tehdä jotain toimia
heikompiosaisten hyväksi. [Eduskunnasta: Kyllä!] — Oikein, pitäisi tehdä. — Mutta jos
86



Pöytäkirjan asiakohta PTK 135/2017 vp
näin puhutaan lauantaina, ei voi olla niin, että seuraavana maanantaina te olette tekemässä
ratkaisua, missä te iskette kaikkein heikko-osaisimpiin, niihin työttömiin ihmisiin, jotka
aktiivisuudesta huolimatta eivät onnistu saamaan työpaikkaa tai pääsemään palveluiden
pariin. Heiltä leikataan työttömyysturvaa. Ensin tehdään tällaisia ratkaisuja, joilla heikom-
piosaisen kimppuun käydään, ja sitten hurskaasti esitetään julkisuudessa toiveita, että voi-
siko hallitus nyt tehdä vielä jotain heikompiosaisten hyväksi. Jättäkää nämä tekemättä, en-
simmäinen aloitus on se. Perukaa tämä leikkaus. Te olette peruneet monia esityksiänne, pe-
rukaa tämä leikkaus.

Puhemies! Kuten sanoin, kokoomus on heiluttanut tahtipuikkoa, ja tämän päivän ehkä
hivenen yllätyskin tässä keskustelussa on ollut, että nyt kun keskustakin on tänne ilmesty-
nyt saliin puhumaan, niin on jopa puolusteltu tätä esitystä. Ehkä tässä on käynyt juuri niin
kuin edustaja Heinäluoma aiemmin totesi, että vaikka työreformi aikoinaan haudattiin sin-
ne Atlanttiin, niin Sipilä on käynyt sen sieltä sukeltamassa. 

Myös omalta osaltani olen kantanut huolta siitä, kun nyt valtiovarainministeri Orpo, ko-
koomus, on esittänyt palkanalennuksia tulevaisuudessa, että en haluaisi nähdä sitä päivää,
että täällä sitten keskustalaiset ja siniset puolustavat seuraavaksi palkka-alea. Te tiedätte,
arvoisat hallituspuolueiden edustajat, että mikäli SDP nyt ei olisi oppositiossa, jos olisim-
me hallituksessa, meidän kanssamme tällaisia esityksiä ei onnistuisi tehdä. Niinpä en voi
olla ajattelematta, onko tässä nyt se taustalla, että nyt kun meillä on tämän ideologian
omaava hallitus ja kun työväenliike, SDP, vasemmistoliitto, vihreät ovat ikään kuin poissa
tieltä, niin nyt tehdään sitten kaikki mitä kehdataan ja vielä vähän päälle. Siltä tämä nyt, pu-
hemies, valitettavasti on näyttänyt.

Minä ihmettelen erityisesti sitä, että siniset ovat viemässä tällaista läpi. Vaalien alla ai-
van toisia puheita heikompiosaisten puolesta kuulin. Nyt te haluatte antaa kaikille suoma-
laisille työttömille ihmisille ei suinkaan sinistä vaan mustan joululahjan. Täällä ministeri
Lindström totesi, että tässä on kokonaisuus, että tämä on nyt ehkä se kivi pullassa, mutta
maalaisjärjellä kysyttynä: Jos tiedetään, että tässä on ongelma, asia on ongelmallinen, niin
miksi sen kiven väen vängällä täytyy pysyä siellä pullassa? Miksi ihmeessä, kun sen voisi
ottaa pois ja perua? Kun täällä on tullut ilmi, että asiantuntijat eivät tätä kannata, työmark-
kinaosapuolet ovat olleet kriittisiä ja vastustaneet, niin miksi sen kiven on väen vängällä
jäätävä siihen pullaan? Minä en kerta kaikkiaan sitä ymmärrä.

Täällä on puhuttu paljon siitä, mitä on sanonut perustuslakivaliokunta ja mitä sosiaali- ja
terveysvaliokunnan enemmistö, mutta jopa perustuslakivaliokunta sanoi, että vaikka tämä
säätämisjärjestys voi mennä näin, niin asia ei ole ongelmaton. Täällä sanottiin, että se on
turkulainen sanontatapa — tamperelainen voi sanoa sen myös — että asia on ongelmalli-
nen. Kun me kaikki näemme, että ongelma on, niin kysymys kuuluu, että kun siinä vaihees-
sa mennään ihan sille tietynlaiselle oikeustunnon puolelle, mikä on oikein, mikä on väärin,
ja tässä suhteessa tämä asia on väärin, niin miksi se ongelma, jonka perustuslakivaliokun-
takin toteaa ja samoin sosiaali- ja terveysvaliokunta, on pakko tänne jättää. 

Tässä on, kuten on sanottu, tämän hallituksen ihan ikioma malli, jossa suomalaista hy-
vinvointiyhteiskuntaa viedään aivan uudenlaiseen suuntaan. Ensimmäistä kertaa historias-
sa täällä nyt esitellään sellaisia malleja, joissa rangaistaan siitä, että ihminen on aktiivinen,
tekee kaikkensa, ei saa hänelle kuuluvia palveluita, ja sitten häntä vielä rangaistaan sen
päälle ja leikataan työttömyysturvaa. 

Peruuttakaa tämä huono esityksenne. Vetoan teihin vielä kerran.
87



Pöytäkirjan asiakohta PTK 135/2017 vp
20.03 Kaj Turunen sin: Arvoisa puhemies! Tässä kai nyt ensimmäisenä täytyy sitten
kommentoida näitä edustaja Heinäluoman muutamaa asiaa: Toisin kuin todistitte, minun
kuulemani mukaan ministeri Lindström nimenomaan sanoi, että SAK oli eri mieltä tästä
hallituksen esityksestä. Mitä tulee sitten tähän toiseen piikkiin sinisille, joka minun mieles-
täni oli vähän kaukaa haettu, siitä, mitä ministeri Orpo on sanonut palkanalennuksista ja —
en tiedä, en ole itse nähnyt siihen liittyvää kommenttia — yleissitovuudesta: Kun edustaja
Heinäluoma sanoi, että hän on hyvin huolissaan tästä, niin omalta kohdaltani voin vain to-
deta, että en ole ollenkaan huolissani, koska nämä kaksi asiaa ovat sellaisia asioita, joista
hallitus ei päätä. Palkanalennukset ja yleissitovuus ovat kuitenkin suomalaisessa yhteis-
kunnassa työmarkkinaosapuolten asioita, [Välihuutoja vasemmalta] ja niistä ei hallitus
päätä.

Arvoisat oppositiokansanedustajat, te olette olleet tänä iltana täällä kovasti huolissanne
työttömyysturvasta [Antti Rinne: Kyllä!] ja mahdollisista vaikutuksista, mitä on työttö-
myysturvan piirissä oleviin ihmisiin. Mutta meillä on Suomessa olemassa ihmisryhmä,
joka on ilman omaa syytään laitettu kokonaan työttömyysturvan ulkopuolelle, ja myös täs-
tä meidän täytyisi olla huolissamme. Mikä tämä ihmisryhmä sitten on? Kyllähän ne ovat ne
ihmiset, joitten lähimmäinen on yrittäjä. Yrittäjän perheenjäsenet ovat käytännössä tällä
hetkellä työttömyysturvan ulkopuolella. [Antti Rinne: Korjatkaa se!] Perheenjäseniksi kat-
sotaan yrittäjän avio- tai avopuoliso, lapset, lapsenlapset, vanhemmat, myöskin isovan-
hemmat. [Eero Heinäluoma: Uusi perustelu 5 prosentin leikkaukselle!]

Arvoisa puhemies! Miksi tällä hetkellä on niin, että työttömyysturvalaissa yrittäjän per-
heenjäsenet katsotaan osaomistajiksi, vaikka he eivät omistaisi oikeasti yrityksestä yhtään
mitään? Perheenjäsenten katsominen yrittäjäksi johtaa itse asiassa kahdenlaisiin ongel-
miin henkilön työttömyysturvassa, [Antti Rinne: Korjatkaa se asia! Teillä on mahdollisuus
siihen! — Eero Lehti: Korjataan!] koska perheyrityksessä työskentelevä yrittäjän perheen-
jäsen, joka ei siis omista käytännössä yrityksestä yhtään mitään, katsotaan muussa lainsää-
dännössä työntekijäksi.

Arvoisat edustajat, tämä asia voidaan korjata eduskunnassa yhdessä. Haastankin nyt
kaikki ne edustajat, jotka ovat tänä iltana olleet huolissaan työttömyysturvasta, allekirjoit-
tamaan lakialoitteeni. Se on tällä hetkellä keskuskansliassa allekirjoitettavana. [Välihuuto-
ja vasemmalta] Tämä on sellainen asia, että tässä on aika iso ja merkittävä joukko koko-
naan työttömyysturvan ulkopuolella. Tänä iltana, kun on tätä hallituksen esitystä nyt käsi-
telty, on käytetty aikamoisia adjektiiveja ja substantiiveja ja on ollut voimakasta tunne-
esiintymistä, mikä sinällänsä on ymmärrettävää, koska jos tuntee jonkun asian kovin voi-
makkaasti, sen haluaa myös ilmaista voimakkaasti. Mutta jos lähtökohtana on kuitenkin ol-
lut se, että ollaan oikeasti huolissaan työttömyysturvasta, niin meillä on tämä ihmisryhmä,
yrittäjän perheenjäsenet, joka on työttömyysturvan ulkopuolella. Käykää keskuskanslias-
sa allekirjoittamassa se. [Pia Viitanen: Hallitushan voi tehdä esityksen, ja te olette hallitus-
puolueessa!] Tulen seuraamaan tämän päivän keskustelun pohjalta oikeasti, löytyvätkö tei-
dän nimet siitä lakialoitteesta. [Eduskunnasta: Ei löydy! — Ei löydy!]

20.08 Eero Lehti kok: Arvoisa rouva puhemies! Minulla on ollut tilaisuus olla työnantaja
vuodesta 71 alkaen. Aloitin yhden ihmisen yrityksenä, parhaimmillaan oli tuhat ihmistä
töissä, ja luulen tuntevani työnantajan ja työhön palkkaamiseen liittyviä asioita aika perin
pohjin.
88



Pöytäkirjan asiakohta PTK 135/2017 vp
Se, että työpaikkoja juridisesti ei ole avoinna, ei tarkoita sitä, etteikö niitä olisi. Tällä
hetkellä on niin sanottuja piilotyöpaikkoja todennäköisesti toinen mokoma kuin on julki-
sia työpaikkoja avoinna. Se johtuu siitä, että pienet työnantajat pienillä paikkakunnilla ei-
vät uskalla laittaa paikkaa auki, koska aika monelle joutuu vastaamaan kielteisesti. Muun
muassa edustamassani yrityksessä ei ole pidetty paikkoja varmaan kymmeneen vuoteen
auki sen takia, että yhtä paikkaa kohden tulee 500 hakemusta, [Kari Uotila: Niin!] minkä
johdosta nämä piilotyöpaikat syntyvät niiden ihmisten eduksi, jotka käyvät tavalla tai toi-
sella työnantajan luona, tuovat CV:n, esittävät taitojaan ja ennen kaikkea osoittavat aktii-
visuuttaan. Näin se vain menee. Ja tämä on vastaus siihen, miksi kymmenen ihmistä voi
saada seitsemän työpaikan ollessa auki kaikki työtä ja vielä jää työpaikkoja täyttämättäkin.
Eli eivät markkinat ole suinkaan sellaiset, että siellä kaikki olisi tarjolla — ehkä kaikki
työnhakijatkaan eivät ole tarjolla. Sen takia minun mielestäni tämä hurskastelu, ettei ole
työpaikkoja auki, ei kyllä ole riittävä argumentti täällä käytyyn keskusteluun.

Toinen asia on se, että emme kaikki ihmiset ole samanlaisia: jotkut sopivat toisiin teh-
täviin paremmin kuin toisiin tehtäviin. Mutta työnantaja periaatteessa, jos on yksityinen
yritys, lähtee siitä lähtökohdasta, että työntekijän pitää olla tuottavuudeltaan sellainen, että
hänen aiheuttamansa kustannukset ja tuottavuus ovat vähintään tasapainossa, mieluum-
min voitollisia. Jos näin ei käy, ennen pitkää se työsuhde loppuu. Tai sitten asianosainen
huomaa, että tämä ei miellytä häntä, hänen motivaationsa ei ole kohdallaan, ja hän hakee
jotain muuta työtä. Mutta jos maailman keskeisin talousarvio eri maista Suomen osalta
osoittaa, että olimme työmarkkinoiden joustossa toissa vuonna sijalla 140, kun 140 maata
oli tutkittu, ja viime kerralla 137. sija tuli Suomelle, sekin viimeinen, niin jos tämä työ-
markkinoiden yleissitovuus olisi niin tehokas kuin luullaan, niin meillä ei olisi lainkaan
työttömiä. Epäilen, että tässä on suuri ongelma, että tämän yleissitovuuden lainsäädännön
takaa eivät kaikki pysty tulemaan TESin tuottavuustasolle, jolloin he jäävät helposti ly-
hytaikaisesti, ennen pitkää myös pitkäaikaisesti työttömäksi. Jos vasemmisto haluaa pitää
tästä yleissitovuudestaan kiinni, niin tiedän, että on joitain työnantajia, jotka ovat sitä miel-
tä, että on hyvä, että on paljon työttömiä, koska silloin on valinnanvaraa. Mutta kaikki ei-
vät ole Suomessa suinkaan yleissitovia. On toimialoja, joilla on vapaa markkinaehtoinen
toiminta työlainsäädännön puitteissa, ja siellä minun mielestäni työehdot ovat kutakuinkin
samat ja yksilöille, jotka ovat taitavia, maksetaan selvästi minun mielestäni korkeampaa
palkkaa kuin jos olisi TES vallassa. Se kannustaa ihmisiä kehittämään ammattitaitoaan ja
niin edespäin. Minun mielestäni se on kaikkien etu.

Jos tätä työehtojärjestelmää ei haluta muuttaa, niin me olemme jatkuvasti näissä ongel-
missa, että me yritämme korjata strategista virhettä tempputyöllistämisellä tai joillain toi-
sarvoisilla keinoilla, jotka eivät muuta tätä perusasetelmaa. Saksa 20 vuotta sitten oli kuta-
kuinkin samanlaisessa tilanteessa kuin Suomi. Sosiaalidemokraattinen liittokansleri korja-
si järjestelmän. Me olimme Suomen Pankissa talousvaliokunnan kanssa, ja siellä näytet-
tiin, kuinka Saksan työllisyys oli alkanut parantumaan sen jälkeen, kun työmarkkinoilla
päästiin joustavampaan malliin, myös nuorisotyöttömien osalta. Eli tässä koko keskuste-
lussa ei ole kausaliteettia riittävästi, ei ymmärretä, mistä työttömyys johtuu, ja kun sitä ei
haluta tunnustaa, niin toimenpiteetkin ovat vähän kyseenalaisia.

Laskeskelin, että kuinkahan paljon on näitä yleissitovuudesta aiheutuvia ongelmatapa-
uksia, työttömiä, jotka ovat pitkään työttöminä, kun täällä Juhana Vartiainen sanoi, että
40 000 ihmistä voi olla sellaisia, jotka voidaan työllistää. Arvioisin, että meillä on 100 000
ihmistä, jotka ovat joutuneet työttömyysloukkuun sen takia, että meillä vallitsee yleissito-
89



Pöytäkirjan asiakohta PTK 135/2017 vp
vuusperiaate. [Eero Heinäluoma: Siinä se linja on! — Antti Rinne: Tämä on kokoomuksen
linja!] — No, minä sanoisin näin, edustaja Rinne, että aika monessa maassa on toisenlaisia
ratkaisuja. Suomi on ainoa maa, jossa on yleissitovuus. Eri maissa on erilaisia ratkaisuja.
— Yksi ratkaisu on se, jota täällä ennen kansanedustajana toiminut Osmo Soininvaara esit-
teli Suomen Kuvalehdessä omassa kolumnissaan. Hän lähti siitä, että ihmisen kannattaa
tehdä sitä, mihin hän pystyy. Jos ei se riitä, niin kuin monen kohdalla voidaan epäilläkin,
niin annetaan sitten tulonsiirtoja niin, että se ihminen saa sen elintason ja elämisen tason,
jota yhteiskunnassa pidetään hyvänä. Minun mielestäni se on järkevämpää, se pitää ihmi-
sen työllisenä ja se pitää ihmisen arvon kunnossa ja hänen ammattitaitonsa paranee. — Kii-
toksia.

20.14 Arto Satonen kok: Arvoisa puhemies! Minäkään en malta olla muutamaa sanaa
tästä asiasta sanomatta, koska asia on äärimmäisen tärkeä ja koska olen ollut kaksissa hal-
litusohjelmaneuvotteluissa näissä työelämäasioissa neuvottelijana, vähän sillä kokemuk-
sella. 

Edellinen puheenvuoro kuvasi aika hyvin myös sitä asiaa, miten tässä asiat tosiasialli-
sesti ovat. Mutta jos lähdetään siitä liikkeelle, mikä on tämän yhteiskunnan kaikkein suu-
rin haaste, niin se on liian matala työllisyysaste. Se on kansantaloudellinen haaste mutta
ennen kaikkea haaste niiden ihmisten kannalta, jotka ovat työttöminä. Se on kansallisen
eheyden kannalta aivan ykkösasia, että meidän työllisyysasteemme on korkea, ja aivan ku-
ten Eero Lehti kuvasi, niin vaikka edes osittaisessa työpanoksessa, vaikka sitten jonkun ne-
gatiivisen tuloveron kautta saa lisää tuloa tai muuta, mutta se, että ihmiset ovat kiinni työ-
elämässä ja osallisina tässä järjestelmässä, on ihan ykköstavoite. Silloin kun me siihen ta-
voitteeseen pyrimme, meidän täytyy toimia niin, että tässä maassa työllistäminen on kan-
nattavaa ja työn tekeminen on kannattavaa. 

Tässä suhteessa, jos me katsomme, mitä on tapahtunut, on pakko myöntää, vaikka itse-
kin olin tukemassa edellistä hallitusta, että sillä kaudella me saimme aikaan isoissa kysy-
myksissä — tuli eläkeratkaisu, saatiin aikaan yhteisöveron alentaminen — mutta siinä
avainasiassa, millä se työllistymisen kynnys alenee, me emme saaneet yhtään mitään ai-
kaan. [Eero Heinäluoma: Miten tämä hallitus?] Sen sijaan tämä hallitus on lähtenyt aivan
eri tavalla tätä ongelmaa ratkaisemaan. Siellä on tehty monia muutoksia, on pidennetty
koeaikaa, [Eero Heinäluoma: Pitää paikkansa!] on lyhennetty takaisinottovelvoitetta, on
muutettu ansiosidonnaista työttömyysturvaa, johon tämäkin uudistus nyt liittyy, ja on teh-
ty kilpailukykysopimus, jota tässä salissa vasemmistoliittoa lukuun ottamatta kaikki sil-
loin kannattivat, kun se tehtiin. On tehty paljon asioita, jotka ovat vieneet oikeaan suun-
taan ja jotka ovat osaltaan olleet vaikuttamassa merkittävästi siihen, että tosi moni suoma-
lainen, kymmenettuhannet ihmiset, jotka eivät olleet aikaisemmin töissä, ovat saaneet töi-
tä. 

Tämä on se aivan avainasia, ja tämä ei ole mitään rakettitiedettä, tämä sama on tehty
Ruotsissa, tämä sama on tehty Saksassa, kuten täällä edellisessä puheenvuorossa kuultiin,
kenen toimesta nämä uudistukset Saksassa tehtiin. Tämä on se iso linja, nimenomaan se
työn linja, että meidän on lähdettävä siitä, että uudistukset, joita tehdään, ovat sellaisia, että
ne lisäävät työllisyyttä eivätkä vähennä sitä, ja silloin meidän pitää sitä yhtälöä parantaa,
että jonkun kannattaa jollekin töitä tarjota ja jonkun kannattaa niitä töitä ottaa vastaan. Se
on viime kädessä kaikkein parasta eriarvoisuuden torjuntaa, että ihmiset pääsevät työttö-
myydestä töihin, koska työttömyys on kaikkein suurin yksittäinen eriarvoisuuteen vaikut-
90



Pöytäkirjan asiakohta PTK 135/2017 vp
tava seikka, varsinkin kun me tiedämme, kuten täällä aikaisemmin muun muassa edustaja
Suutari sanoi, että jo kolmen kuukauden työttömyyden jälkeen on tuplatodennäköisyys sil-
le, että ihmisestä tulee pitkäaikaistyötön, ja jokainen meistä tietää, kuinka moni pitkäai-
kaistyötön on ainakin vaarassa syrjäytyä tästä yhteiskunnasta, tai ne nuoret, jotka eivät pää-
se työelämään, jolloin ne kaikki uudistukset, joilla me voimme lisätä sitä, että mahdolli-
simman moni suomalainen on mukana työelämässä, ovat aivan ratkaisevia.

Sanon vielä lopuksi, puhemies, sen — en halua enempää pitkittää pitkää keskustelua
mutta totean vielä — että jos me nyt olemme sellaisessa tilanteessa, jota täällä edustaja Jar-
va aikaisemmin erinomaisesti kuvasi, että Kainuussakin ollaan tilanteessa, jossa on työvoi-
mapula ja samaan aikaan runsas joukko työttömiä, ja jos se työvoimapula täytyy ratkaista
sitä kautta, että me otamme ulkomailta työvoimaa tänne tekemään — ja ei minulla ole mi-
tään ulkomaista työvoimaa vastaan vaan päinvastoin — niin onhan se nyt erikoinen tilan-
ne, jos me emme saa järjestelmää toimimaan niin, että suomalaisille henkilöille löytyy töi-
tä jopa sieltä omalta alueelta. Nyt me tiedämme, että tällä hetkellä eniten avoimia työpaik-
koja on Uudellamaalla ja eniten on myös työttömiä Uudellamaalla, toiseksi eniten avoimia
työpaikkoja on Pirkanmaalla ja myös työttömiä on toiseksi eniten Pirkanmaalla. Enää kyse
ei ole pelkästään edes alueellisesta liikkuvuudesta.

Vielä sanon, kun nyt puhutaan näistä haastatteluista: Sekö on sitten ihmisistä välittämis-
tä, että annetaan passiivinen tuki kotiin? Ei todellakaan ole vaan se, että ihmisistä oikeasti
huolehditaan, joku kysyy, mitä heille kuuluu, miten heillä menee ja mitä on tehtävä, millä
tavalla voimme auttaa sinun työllistymistäsi. Minä en halua puhua mistään tempputyöllis-
tämisestä, minä olen aktiivisen työvoimapolitiikan kannattaja, mutta on niin, että on oltava
myös kannustimia, ei voida pelkästään jakaa porkkanaa vaan on oltava myös kannustimia,
jotta päästään siihen lopputulokseen, että mahdollisimman moni löytää sen polun takaisin
työelämään.

Aivan lopuksi haluan sanoa, että haluan antaa tässä kiitoksen Jari Lindströmille siitä,
miten olette toiminut työministerinä. Suomi on ottanut pitkiä askeleita oikeaan suuntaan.

Puhemies Maria Lohela: Yksi vastauspuheenvuoro, ja se menee edustaja Rinteelle.

20.20 Antti Rinne sd (vastauspuheenvuoro): Puhemies! Tämän hallituksen linjana on ol-
lut leikata palkansaajilta. Se on sitä uudistamista, mihin äskeinen edustaja viittasi, palkan-
saajilta leikkaaminen — pakkolaeilla alun perin, sen jälkeen sitten kiky-sopimuksella ja
siellä erityisesti lomarahaleikkauksella, joka koskettaa julkisen sektorin pienipalkkaisia
naisia. Se on teidän politiikkaanne: leikata palkansaajilta, heikentää turvaa, ja niin kuin täs-
sä esityksessä on kysymys tänään, heikentää työttömyysturvaa eli samalla lailla leikata pal-
kansaajilta. Se on tämän hallituksen työlinja.

Tämän hallituksen kasvupolitiikka perustuu tosiasiassa siihen, että Euroopan keskus-
pankki on rahoittanut sitä kasvua merkittävästi, löysentänyt rahapolitiikkaa tavalla, joka on
vaikuttanut siihen, että se on Suomessa nopeuttanut meidän 2015 keväällä alkanutta ta-
louskasvua. 

On myös syytä muistaa, mihin tuo Saksan malli on käytännössä johtanut. Saksan malli
synnytti 2 miljoonaa ihmistä, jotka työskentelivät alle 5 euron tuntipalkalla. Joutui teke-
mään neljää viittä työtä, jotta tuli toimeen ylipäätään, jos oli töitä.
91



Pöytäkirjan asiakohta PTK 135/2017 vp
20.21 Maria Tolppanen sd: Arvoisa puhemies! Me olemme päässeet tässä salissa tänään
aika pitkälle. Vaikka aina sanotaan, että pyytämättä annettu neuvo on moite, niin nyt en ha-
lua moitteena tätä sanoa, mutta haluan sanoa silti ministeri Lindströmille: tehkää nyt ih-
meessä lujasti yhteistyötä kokoomuksen ja keskustan kanssa. Täällä on nimittäin sekä ko-
koomuksen että keskustan suulla sanottu, että tässä maassa on vaikka kuinka paljon piilo-
työpaikkoja. Kaivakaa nyt ihmeessä ne esille. Juuri edustaja Lehti sanoi, että kun heillä on
yksi työpaikka auki ja sinne tulee seitsemän ihmistä hakemaan, niin kappas vain, siellä
saattaa ollakin seitsemälle ihmiselle töitä. [Eero Lehti: En mä niin sanonut!] — Kyllä te sa-
noitte, että sieltä saattaa löytyä jopa seitsemälle töitä. — Sieltä niitä piilotyöpaikkoja tulee.
Tehkää ihmeessä nyt yhteistyötä, että ne piilotyöpaikat saadaan käyttöön. Niitä tarvitaan
tässä maassa. Niitä tarvitaan todella paljon.

Ja sen jälkeen, kun ne piilotyöpaikat löytyvät sieltä ja ihmiset saadaan töihin, niin mak-
setaan ihmisille työehtosopimuksen mukaista palkkaa, jotta he elävät. Ja taas tiedoksi niil-
le, jotka eivät tiedä: työehtosopimuksen mukainen palkka ei tarkoita sitä, että sen yli ei sai-
si maksaa. Se on minimitaso tässä maassa. Se on minimipalkan taso, mistä lähdetään, ja se
saattaa tuoda ja tuokin ikävuosien kanssa ja kokemuksen karttuessa vähän lisää liksaa sin-
ne lompakkoon, mutta se on minimi. Aina on lupa maksaa yli sen, ja hyvälle työntekijälle
on ilo maksaa yli sen, sen tietävät kaikki. Nimittäin on vanha totuus, että työpaikan tärkein
voimavara on ihminen. Työpaikan tärkein voimavara on ihminen, se ihminen, joka sen
työn siellä tekee. Se kannattaa muistaa.

Sitten haluaisin kyllä sanoa myöskin edustaja Heikkiselle, että kehottaisin teitä tutustu-
maan tähän lakiehdotukseen. Tässä lakiehdotuksessa ei todellakaan sanota, että tämä leik-
kaus koskisi kaikkia. Ei, se ei koske teitä eikä minua eikä ketään sellaista, joka on töissä. Se
ei myöskään koske ketään sellaista työtöntä, joka onnistuu työllistymään kolmen kuukau-
den aikana tai aloittaa yritystoiminnan tai saa työvoimapoliittisen koulutuspaikan. Ongel-
mana on se, että noita koulutuspaikkoja ei ole. Ongelmana on se, että sitä yhtä avointa työ-
paikkaa hakee seitsemän ja kaikilla ei ole piilotyöpaikkoja siellä takana, on vain sille yh-
delle ihmiselle töitä. Ne muut tulevat automaattisesti tämän leikkurin piiriin, valitettavasti.

Sen lisäksi täällä mainittiin kikystä, miten kikyn ovat kaikki tehneet ja kuinka kiky on
hyvä asia ja se on vienyt Suomea eteenpäin. Ihan pikkuinen semmoinen muistinvirkistys:
Kuka muistaa sanan "pakkolait"? Pakkolait olivat taustalla kiky-sopimukseen. Ja kukaan ei
ole ainakaan vielä minulle pystynyt selittämään, millä tavalla Suomen kilpailukyky para-
nee sillä, että eduskunnan virkamiehet tekevät kiky-sopimuksen jälkeen 6 minuuttia päi-
vässä pitempää työaikaa kuin normaalisti. Joka ikinen työpäivä 6 minuuttia lisää työaikaa.
Millä tavalla meidän vientiämme vie eteenpäin se, että sairaanhoitajilta ja ylipäätään pie-
nipalkkaisilta ihmisiltä leikataan kesälomarahoja? Miten se parantaa meidän kilpailuky-
kyämme? Miten se parantaa meidän vientiämme? Jotenkin minun pienessä päässäni tun-
tuu siltä, että se parantaisi paremmin, jos leikattaisiin sieltä päästä, missä viedään. Ei sai-
raalasta viedä. Jos sairaalasta viedään jonnekin, niin jollei paikka ole kotiin, minne vie-
dään, hyvin usein se on maan alle, ja se ei kyllä sitten oikeastaan varmasti tätä tuottavuutta
paranna millään tavalla tässä maassa. Sitä en usko.

Sen lisäksi, arvoisat kollegat, teidät, joilla niitä piilotyöpaikkoja on, teidät, joilla niitä
työpaikkoja on, minä haastan: työllistäkää. Työllistäkää edes yksi ihminen. Minä tuon teil-
le työttömän. Minulla niitä työttömiä on, minä tunnen niitä, minä näen heidän hätänsä. Jos
teillä on työpaikkoja ja nämä ihmiset haluavat töihin, antakaa heille mahdollisuus. Se on
inhimillistä ja se vie tätä maata eteenpäin ja se parantaa tämän maan kilpailukykyä ja se pa-
92



Pöytäkirjan asiakohta PTK 135/2017 vp
rantaa tämän maan ostovoimaa ja se parantaa sitä, että niille, jotka eivät vielä tässä vaihees-
sa pysty työllistymään, jotka eivät sitä työpaikkaa löydä, meidän tukiverkkomme pitää,
meillä on varaa pitää se tukiverkko yllä. Koska asia vain on niin, että se on myöskin ihmis-
arvokysymys. Jokaisella ihmisellä pitää olla tunne siitä, että minä olen tärkeä. Pitää olla
tunne siitä, että minua tarvitaan. Ja ihan kuten laulun sanoissa sanotaan: ihan jokainen ih-
minen on laulun arvoinen.

20.26 Eero Heinäluoma sd: Arvoisa puhemies! Tämä on ollut kyllä mielestäni erittäin
hyödyllinen keskustelu. Tämä on tuonut myös jatkuessaan esille sen huomattavan eron,
joka on hallituksen ja opposition välillä suhteessa työelämään ja miten työelämää pitää uu-
distaa ja kehittää. On hyvä, että se on tullut täällä lausuttua ääneen.

Kun vuodesta 95 vuoteen 2007 työllisyyttä parannettiin yli 300 000 hengellä, se ei vaa-
tinut työelämän vähimmäissuojan poistamista eikä yleissitovuudesta luopumista. Yli
300 000 työpaikkaa tuli. 

Jokaisessa länsimaassa ehkä Yhdysvaltoja lukuun ottamatta on joku työntekijöiden vä-
himmäissuojajärjestelmä. Se on joko lainsäädännöllä tai sitten sopimusten kautta, jompi-
kumpi.

Kun täällä viitattiin tähän Suomen työelämän jäykkyyteen, niin todettakoon, että siinä
tutkimuksessa, jossa siis yritysjohtajilta kysytään, mitä mieltä he ovat työelämästä ja sitten
saadaan tämä vastaus ja pannaan järjestykseen, aivan siinä meidän vieressä on myös tämä
paljon kehuttu Ruotsi. Taitaa olla, että se on viisi sijaa parempi. Me olemme joku satakol-
mekymmentäjotakin, ja sitten tulee Ruotsi, ja todellakaan Saksakaan ei ole kovin kaukana.
Eli se osoittaa, että ei taida ihan mennä tällä yritysjohtajien kyselyllä tämä asia puikkoihin.

Edustaja Satonen käytti hyvän puheenvuoron, ja voin sanoa, että 90-prosenttisesti alle-
kirjoitan sen. Tehän ette käsitellyt ollenkaan tätä lakiehdotusta, joka nyt täällä on käsitte-
lyssä. Minäkin olen sitä mieltä, että työ on parasta sosiaaliturvaa. Paras ratkaisu on se, että
ihminen pääsee töihin, mutta en ymmärrä ollenkaan, miten sitä työllistymistä edesauttaa
se, että henkilöltä, joka ei ole kaikista yrityksistään huolimatta saanut työtä, leikataan 5
prosenttia. 700 euroa kuussa — siitä otetaan vielä 5 prosenttia pois, kun ei ole löytynyt työ-
tä eikä ole osoittaa myöskään koulutuspaikkaa.

Kun te, edustaja Satonen, sanotte, että välittäminen on se juttu ja välittäminen ei ole ra-
han antamista, niin sanon, että kyllä rahan antaminenkin on välittämistä, [Puhemies koput-
taa] mutta sen lisäksi pitäisi antaa mahdollisuus koulutukseen ja näihin aktiivitoimiin, [Pu-
hemies: Jatkatteko puhujakorokkeelta?] jota tämä lakiehdotus ei nyt anna. Siksi tämä pitää
hylätä.

20.29 Anna Kontula vas: Arvoisa puhemies! Edustaja Lehti, meillä on sellainen kuin
palkkatuki, joka on tarkoitettu niihin tilanteisiin, jos yksittäisen henkilön tuottavuus ei sillä
hetkellä riitä siihen, että hänelle voitaisiin maksaa työehtosopimusten mukaista palkkaa il-
man mitään subventiota. Se on alikäytetty hieno väline, ja kovasti suosittelen sen hyödyn-
tämistä ja myös sen sääntelyn muuttamista niin, että se on laajemmin työnantajien hyödyn-
nettävissä.

Mitä tulee tähän Saksan malliin, niin siinähän huomattiin isoja ongelmia, ja sen takia
Saksa pari vuotta sitten sääti minimipalkan. Eli sielläkään ei ollut toimiva se minijob-sys-
teemi, missä palkkojen annetaan laskea kohtuuttoman alas. Se aiheutti niin paljon sosiaa-
lisia ongelmia, että siitä täytyi päästää irti. Jos Suomi nyt luopuisi yleissitovuudesta, me
93



Pöytäkirjan asiakohta PTK 135/2017 vp
emme suinkaan olisi Saksan tilanteessa tai Ruotsin tilanteessa, vaan me olisimme säädän-
nöllisesti Romanian tilanteessa, koska johtuen siitä, että meillä asiat on sovittu yleissito-
vuuden kautta, meidän työlainsäädäntö on melko alikehittynyt ja vaatisi ihan hirvittävän
remontin siellä puolella ennen kuin me pääsisimme sivistyneen länsivallan työmarkkinoi-
den tasolle, sen lisäksi toki aika laajaa neuvottelukulttuuriin kouluttautumista ihan uudella
tavalla sekä työntekijä- että työnantajapuolella. Eli kysymys on paljon isommasta murrok-
sesta kuin vain siitä, että poistetaan yleissitovuus ja sen jälkeen meillä on jotakin, jota nyt
ei ole.

Edustaja Satoselle toteaisin, että meillä on työvoimapulaa ainoastaan hyvin pienillä
marginaalialoilla. Suurimmalla osalla niistä aloista, joilla valitetaan työvoimapulaa, meil-
lä itse asiassa on rekrytointikitkaa, ja se ratkaistaan ihan muilla keinoin kuin piiskaamalla
työttömiä.

20.31 Ritva Elomaa ps: Arvoisa puhemies! Siis työttömyysturvan aktiivimallin tavoite
on lisätä työllisyyttä ja kannustaa työttömiä työnhakijoita aktiivisuuteen ja omatoimisuu-
teen. Tämä on hyvä tavoite, kyllä vain. Jos aktiivisuusehto ei täyty, etuus alenee.

Täällä salissa on pidetty hyvin monta puheenvuoroa, melkein parisataa tähän mennessä.
Aihe on arka, aihe on haavoittuva. Perustuslakivaliokunta on lausunut, että ongelmakoh-
tiakin esityksessä on. Ne pitää ottaa vakavasti. Eli jos työttömän ei onnistu saada työtä it-
sestään riippumattomista syistä, voidaanko etuutta silloin alentaa? Tämä on ongelmallista.
Tämä johtaa varmasti toimeentulotuen määrien lisääntymiseen. 

Työttömän kohdalla yksilöllinen harkinta kunkin kohdalla on todella tärkeää, elämänti-
lanteita on niin monenlaisia. Työttömälle ei saa tulla sellaista oloa, että kyykytetään aivan
aiheetta. Sillä ei aktiivisuutta lisätä. 

Työn tekemisen pitää olla aina kannattavampaa kuin työttömänä oleminen. Koska olen
Vakka-Suomesta, niin otan Uudenkaupungin autotehtaan tähän esimerkiksi. Meillä on hie-
no ja upea asia, että meillä on paljon siellä työpaikkoja ja lisää tulee koko ajan, mutta sen
työpaikan lisäksi pitäisi olla asuntoja, ja niitä ei ole. Kun ihminen saa työtä, niin täytyy ne
muutkin tarpeet saada tyydytettyä, eli on paikka ja mielellään niin, että saa perheenkin sin-
ne lähelle. Tämä ei ole oikein onnistunut. Lisäksi Uudenkaupungin autotehtaalla on nyt
sellainen meno päällä, että kantasuomalaisia harvemmin enää sinne työllistetään, vaan tu-
lee paljon ulkomaalaisia. Sitä, minkä takia näin on, en tiedä tällä hetkellä.

20.33 Eero Lehti kok: Arvoisa rouva puhemies! Minulla on kyllä ennestään tiedossa se,
että TESin yli saa maksaa palkkaa, mitä olen tehnyt kyllä viimeiset 47 vuotta aika monen
kohdalla. Se pohjautuu siihen, että asianosaisen taidot ja tiedot ja aikaansaadut tulokset
ovat sen verran parempia, että kannattaakin pitää niistä työntekijöistä kiinni. Se on ilman
muuta työnantajan etu. Sen sijaan tiedän myös sen, että TESin alapuolella ei saa maksaa
palkkaa, jos on TES. Se on lakia, sitovaa lainsäädäntöä.

Oikeastaan arvioni mukaan ainakin ehkä kolmannes työpaikoista on TESin ulkopuoli-
sia työpaikkoja Suomessa. En tarkkaa lukua tiedä, mutta niitä on joka tapauksessa merkit-
tävästi, ja luulen, että minulla on siitäkin aika pitkä kokemus. Kyllä sielläkin maksetaan jo-
tain muuta kuin Romanian tai Bulgarian palkkatasoa. Siellä maksetaan ehkä laajemmalla
haitarilla ja herkemmin yli TESin mukaisia palkkoja. Siellä on myöskin työntekijöiden vä-
linen kilpailu ehkä vähän intensiivisempää. Halutaan parempaa palkkaa, koska se on mah-
dollista. Työnantaja ehkä noteeraa herkemmin hyvät suoritukset.
94



Pöytäkirjan asiakohta PTK 135/2017 vp
Vuosina 1997—2005 syntyi 300 000 työpaikkaa. Aika monta kirjaa tästä ajasta on kir-
joitettu, viimeksi taisi tulla viime viikolla meidän pöydille, kansanedustajille, Nokian keis-
si. Jos nyt oikein ymmärsin, niin minun mielestäni sitä selittää se, että vaikka ei Nokialla
tietenkään niin paljon ollut, se vientitulojen tuloutus meni tietysti elinkaaren aikana pitkäl-
ti koko yhteiskuntaan, ja todennäköisesti siitä 300 000 työpaikasta aika suuri osa on kiittä-
minen Nokiaa. Nokialla oli pitkään monopolistinen asema puhelinmarkkinoilla, jotka oli-
vat maailman nopeimmin kasvava teollisuusalue, ja toistamiseen tuskin sellaista meidän
elinaikanamme tulee.

20.35 Peter Östman kd: Arvoisa puhemies! Toistan sen, minkä olen sanonut aikaisem-
min alkuillasta: tukijärjestelmien tehtävä on turvata eläminen, mutta niiden taso ei kuiten-
kaan riitä nostamaan köyhyydestä, ja köyhyyteen auttaa vain työnteko.

Edustaja Satonen piti erinomaisen puheenvuoron, ja voin sanoa, että jos edustaja Heinä-
luoma allekirjoittaa sen 90-prosenttisesti, niin minä allekirjoitan sen 99-prosenttisesti.
Mutta se 1 prosenttikin voi olla ratkaiseva. Nimittäin kun tähän asiaan on perehtynyt ja on
kuunnellut tätä keskustelua illan aikana, niin kyllähän tässä lainsäädännössä on aukkoja ja
ongelmakohtia, asioita, joita muun muassa perustuslakivaliokuntakin on nostanut esille.
Yksi kohta on: "Esityksen ongelmallisuutta voitaisiin vähentää niin, että jokaiselle taataan
mahdollisuus osallistua työllistymistä edistävään palveluun tai toimintaan. Tämä tarkoit-
taisi palvelujen tarjonnan lisäämistä. Palvelujen kattavaa saatavuutta ei säädösperusteises-
ti kuitenkaan voida taata." Tämä on yksi ongelmakohta. Kysyisin ministeriltäkin vielä:
millä tavalla tämä voidaan taata ympäri maata kaikissa kunnissa?

Ja sitten toinen kohta: "Jos paikkakunnalla on tarjolla lyhytkestoisia työnhakijalle sovel-
tuvia työpaikkoja, on työllistyminen luonnollisesti helpompaa kuin seudulla, jossa niitä ei
ole." Entä jos niitä ei kerta kaikkiaan ole ja jos ei myöskään työvoimatoimisto pysty tarjo-
amaan näitä palveluja, mihin tässä perustuslakivaliokunnankin lausunnossa viitataan, niin
miten asia sitten ratkaistaan?

Puhemies Maria Lohela: Ministeri Mattila, 2 minuuttia.

20.37 Sosiaali- ja terveysministeri Pirkko Mattila: Arvoisa rouva puhemies! Kiitoksia
tästä keskustelusta. Lopetan siihen, kun edustaja Östman otti esille tämän perustuslakiva-
liokunnan lausunnon, ja mikäli oikein tuon puheenne tulkitsin, sehän on käytännössä kään-
netty tähän tekstiin, mikä on valiokunnan lausumaehdotuksessa. Nimenomaan, jos näillä
keinoilla ei tulla estämään palveluun pääsyä tai työnhakua yrittäneen työnhakijan joutu-
mista vähennetylle etuudelle. Näinhän tämä teidän esiin nostamanne asia on täällä lausu-
massa.

Tämän pohjalta ja tämän lähetekeskustelun pohjalta totean vielä, että tätä mallia täytyy
seurata. Tätä mallia täytyy seurata, kuten valiokunta lausumaehdotuksessaan on esittänyt.
Siihen varmasti keinoja löytyy.

Sitten lopuksi vielä, edustaja Kiljunen, kun esititte tuossa alkuun kysymyksen — olin
välillä poissa paikalta — tästä tuomioistuimen päätöksestä: Uskoakseni tässä edustaja Zys-
kowicz sitä analysoi, ja minulla ei ole sellaista tietoa myöskään, että tästä mitään ennakko-
päätöstä voitaisiin olla hakemassa lakia säädettäessä. 

Eli tämä haastaa meidän TE-palvelut, ne palvelut, mitä on tarjolla, ja tästä työ jatkuu.
95



Pöytäkirjan asiakohta PTK 135/2017 vp
Puhemies Maria Lohela: Ministeri Lindström, 2 minuuttia.

20.38 Työministeri Jari Lindström: Arvoisa rouva puhemies! Aluksi kiitos edustaja Sa-
toselle ylitsevuotavista kehuista. Lainatakseni Timo Jutilaa: tämähän on koko joukkueen
peliä eikä yhden pelaajan. [Eero Heinäluoma: Siinä on vaalimainokseen valmis sitaatti!] —
Näinkin sen asian voi sanoa, kiitoksia siitäkin. 

Otan ehkä kantaa tähän keskusteluun näistä niin sanotuista piilotyöpaikoista, kun se asia
nousi tässä nyt viime metreillä keskusteluun: Vuonna 2016 Sitra tutki tätä asiaa, ja silloin
todettiin, että avoimista työpaikoista, täyttämättömistä työpaikoista, joita oli silloin
360 000, piilossa oli 270 000. Nyt viimeisin luku, jonka itse olen tässä nähnyt vastikään —
tämän heitän nyt ihan ulkomuistista — oli luokkaa 135 000 eli ihan merkittävä määrä. Tätä
oli selvitetty haastattelemalla näitä ihmisiä ja kysymällä, miten he ovat työpaikkansa saa-
neet. Tämä asia ei tietenkään ole pelkästään näin yksioikoista, mutta tämä kertoo aika pal-
jon siitä, että aika lailla murto-osa tulee TE-hallinnon tietoon näistä työpaikoista, niistä
syistä, mitä edustaja Lehti tuossa omassa puheenvuorossaan toi esille. 

Otan kantaa myös tähän keskusteluun yleissitovuudesta ja TESin mukaisesta palkasta:
Olen aina puolustanut yleissitovuutta ja tulen puolustamaan sitä niin kauan kuin tässä teh-
tävässä olen ja varmaan senkin jälkeen. Minä olen sitä mieltä, että yleissitova järjestelmä
on hyvä, koska me tarvitsisimme joka tapauksessa jonkun perälaudan, joka puolustaa sit-
ten sitä minimitasoa. Siitähän tässä on kysymys. Minä ymmärrän nämä perustelut ja poin-
tit, miksi esimerkiksi edustaja Lehti, edustaja Satonen ja moni muu ovat sitä mieltä, että
yleissitovuus on tässä ongelma, mutta minun mielestäni tämä ei ole niin yksioikoinen asia.
Edustaja Kontula käytti tästä erinomaisen puheenvuoron. Me tarvitsisimme sen tilalle sit-
ten kuitenkin jonkun järjestelmän, joka puolustaisi sitä ihmistä, joka ei pysty itseään puo-
lustamaan. Sen takiahan tämä järjestelmä on, että on joku perälauta, johon ihminen [Puhe-
mies koputtaa] voi luottaa, jos hän ei saa omaa suutaan auki. 

20.41 Paavo Arhinmäki vas: Arvoisa rouva puhemies! Tämä lausumaehdotus, joka on
liitetty tähän esitykseen, on käsienpesua. Sanotaan, että pitää seurata tämän lain vaikutuk-
sia, mutta näinhän tehdään aina kaikkien osalta. Ne vaikutukset, arvoisa rouva puhemies,
iskevät välittömästi niihin aktiivisiin työttömiin, jotka etsivät työpaikkaa, hakevat työpaik-
kaa, haluavat päästä työhön kiinni. 

Minusta tuntuu, kun on kuunnellut tätä eduskuntakeskustelua, että moni ei tunne sitä ar-
kea, joka työttömillä on. Moni ei tunnu ymmärtävän sitä, miten nöyryyttävää on olla työt-
tömänä, miten nöyryyttävää on laittaa hakemus toisensa jälkeen, etsiä työpaikkaa, eikä saa-
da sitä — on tunne, että ei pysty välttämättä hallitsemaan omaa talouttaan, kun korvaukset
ovat niin pienet. Sitten täällä monesta puheenvuorosta, ainakin rivien välistä, välittyi sel-
lainen, että työttömyys olisi työttömän oma vika. Ja sitähän tämä esitys itse asiassa sanoo.
Että työttömyys on ensisijaisesti työttömän oma vika, vaikka ongelma on se, että meillä ei
ole riittävästi työpaikkoja. Aivan valtaosa työttömistä riemusta kiljuen menisi heti seuraa-
vana päivänä töihin, jos sellaista vain olisi tarjolla, joten ei tämä raippaesitys työttömille
siitä miksikään muutu, että sanotaan, että seurataan tätä ja että lausumat sen puolesta pu-
huvat.

Vielä kertaalleen sen sanon: hallituksella on mahdollisuus vetää koska tahansa esitys
pois eduskunnasta. Tässä on nyt mahdollisuus ministereillä Lindström ja Mattila näyttää
se, että teillä on omaa poliittista tahtoa. Te olette kertoneet, että teillä on itsellänne tai per-
96



Pöytäkirjan asiakohta PTK 135/2017 vp
heessä työttömyyttä taustalla ja tiedätte, miten hirvittävä se tilanne on. Nyt on mahdolli-
suus näyttää, että sinisissä on vielä omaa poliittista tahtoa [Puhemies koputtaa] ja siniset ei-
vät ole vain muiden vietävissä. Vetäkää tämä esitys pois.

20.43 Antero Laukkanen kd: Arvoisa rouva puhemies! Tämä keskustelu on kyllä laajuu-
dessaan kattanut tämän aihepiirin varsin kokonaan. Oikeastaan tässä on tämä ideologinen
valinta tällä hetkellä sitten edessä.

Täytyy se sanoa, kun itse olen kokenut aika monta kertaa työttömyyden, istunut 500 päi-
vää ja lähettänyt satoja satoja hakemuksia saamatta yhtään ainoaa vastausta, että tavallaan
en koe aktiivitoimenpiteenä sitä, että sitten siitä ahkeruudesta vielä rangaistaan. Minä en
pysty näkemään nyt tässä yhtälöä tämän aktiivisuuden välillä. Minä kannatan kaikkia ak-
tivointitoimenpiteitä, jotka voisivat sitä työnhakijaa olla rohkaisemassa työntekoon: rin-
nalla kulkemista, auttamista, yhdessä miettimistä, miten tekisi vielä parempia hakemuk-
sia, että osaisi kehua itseänsä riittävästi, että joku edes kutsuisi käymään. Mutta sitten, kun
siitä rangaistaan, että on tosi ahkera ja yötä päivää tekee näitä hakemuksia — monet saavat
jo niitä moneen kertaan, ai, tämä on taas tämä kaveri — niin kyllä tässä hallituksen esityk-
sessä on valuvika. 

Minä ymmärrän sen, että vaatii paljon nöyryyttä tunnustaa, mutta kun tämä keskustelu
tässä salissa on kuitenkin ollut selkeästi sellainen, että valtaosa edustajista näkee ja ymmär-
tää, että ei tämä esitys mennyt ihan putkeen, niin voisi olla fiksua vetää se pois, tunnustaa
tappionsa ja tuoda jotain sellaista, joka oikeasti kannustaisi työttömiä. Tulin työttömyys-
kortistosta tähän työhön, ja palaan sinne, enkä tiedä, miten minun käy. Ehkä tipun juuri tä-
hän loukkuun, josta tänään äänestän.

20.45 Kaj Turunen sin: Arvoisa puhemies! Kun sanottiin, että tässä on laajasti keskustel-
tu tästä esityksestä, niin itse asiassa itse koen niin, että tästä ei ole kovin laajasti keskustel-
tu. Tässä on keskusteltu nyt siitä mahdollisesta 4,6 prosentin leikkauksesta siinä tilantees-
sa, jossa näitä aktiivitoimia ei ole onnistunut saamaan esille, mutta paljon vähemmälle täs-
sä keskustelussa on jäänyt nimenomaan, että tällä työttömyysetuudella pystyy kouluttau-
tumaan, pystyy käynnistämään yritystoimintaa. Ja arvon edustajat: Tässä on vaikutusarvi-
ointina kuitenkin, että saadaan noin 10 000 uutta työpaikkaa. [Eero Heinäluoma: Kukahan
ne laski?] Mitä jos saadaankin 10 000 suomalaista näillä toimenpiteillä työelämän piiriin?

Yleiskeskustelu päättyi.

Puhemies Maria Lohela: Asian käsittely keskeytetään. Myös tämä täysistunto keskeyte-
tään, ja sitä jatketaan kello 21.05.

Täysistunto keskeytettiin kello 20.46.

————

Täysistuntoa jatkettiin kello 21.06.

Puhemies Maria Lohela: Nyt jatketaan tänään klo 20.46 keskeytettyä istuntoa. 
97



Pöytäkirjan asiakohta PTK 135/2017 vp
Päiväjärjestyksen 4. asian yksityiskohtainen käsittely alkaa. Nyt käsitellään muutoseh-
dotukset.

1. lakiehdotus

Anneli Kiljunen sd: Arvoisa puhemies! Esitän, että 1. lakiehdotus hyväksytään muutoin
sellaisenaan, paitsi 6. luvun 3 a § ja 5 a § sekä 7. luvun 5 a § poistetaan.

Aino-Kaisa Pekonen vas: Arvoisa rouva puhemies! Kannatan edustaja Kiljusen erittäin
hyvää esitystä.

Puhemies Maria Lohela: Anneli Kiljunen on Aino-Kaisa Pekosen kannattamana ehdot-
tanut, että 6. luvun 3 a § ja 5 a § sekä 7. luvun 5 a § poistetaan.

Selonteko hyväksyttiin.

6. luvun 3 a §

Mietintö "jaa", Anneli Kiljusen ehdotus "ei". Äänestyksen tulos: jaa 86, ei 56, tyhjiä 5;
poissa 52 (äänestys 2). Eduskunta hyväksyi mietinnön.

6. luvun 5 a §

Mietintö "jaa", Anneli Kiljusen ehdotus "ei". Äänestyksen tulos: jaa 97, ei 45, tyhjiä 5;
poissa 52 (äänestys 3). Eduskunta hyväksyi mietinnön.

7. luvun 5 a §

Mietintö "jaa", Anneli Kiljusen ehdotus "ei". Äänestyksen tulos: jaa 86, ei 56, tyhjiä 5;
poissa 52 (äänestys 4). Eduskunta hyväksyi mietinnön.

Eduskunta hyväksyi hallituksen esitykseen HE 124/2017 vp sisältyvien 1.—4. lakiehdo-
tuksen sisällön mietinnön mukaisena. Lakiehdotusten ensimmäinen käsittely päättyi.

Puhemies Maria Lohela: Nyt tämä täysistunto keskeytetään valtiovarainvaliokunnan ko-
kouksen vuoksi, ja sitä jatketaan kello 21.30.

————

Täysistunto keskeytettiin kello 21.08.
98


	4
	14.02
	14.11
	14.16
	14.21
	14.22
	14.23
	14.24
	14.26
	14.27
	14.28
	14.29
	14.30
	14.31
	14.32
	14.34
	14.35
	14.36
	14.37
	14.38
	14.39
	14.40
	14.42
	14.43
	14.44
	14.45
	14.46
	14.47
	14.49
	14.53
	14.54
	14.55
	14.57
	14.58
	14.59
	15.00
	15.01
	15.02
	15.03
	15.04
	15.05
	15.07
	15.08
	15.13
	15.14
	15.15
	15.16
	15.17
	15.18
	15.19
	15.20
	15.21
	15.22
	15.23
	15.25
	15.26
	15.27
	15.28
	15.29
	15.30
	15.32
	15.34
	15.36
	15.43
	15.51
	15.56
	16.02
	16.08
	16.13
	16.18
	16.20
	16.21
	16.22
	16.23
	16.24
	16.25
	16.27
	16.28
	16.29
	16.30
	16.30
	16.31
	16.32
	16.34
	16.35
	16.36
	16.37
	16.38
	16.39
	16.40
	16.42
	16.43
	16.44
	16.45
	16.46
	16.47
	16.49
	16.50
	16.51
	16.52
	16.53
	16.54
	16.55
	16.56
	16.57
	16.58
	16.59
	17.00
	17.01
	17.02
	17.03
	17.04
	17.06
	17.07
	17.08
	17.08
	17.10
	17.11
	17.12
	17.15
	17.17
	17.17
	17.19
	17.19
	17.21
	17.22
	17.32
	17.37
	17.39
	17.40
	17.41
	17.42
	17.44
	17.45
	17.46
	17.47
	17.55
	18.05
	18.16
	18.21
	18.23
	18.24
	18.25
	18.31
	18.32
	18.33
	18.34
	18.36
	18.37
	18.38
	18.49
	18.55
	19.05
	19.13
	19.14
	19.15
	19.16
	19.18
	19.19
	19.25
	19.32
	19.41
	19.51
	19.53
	19.54
	19.55
	19.55
	19.57
	20.03
	20.08
	20.14
	20.20
	20.21
	20.26
	20.29
	20.31
	20.33
	20.35
	20.37
	20.38
	20.41
	20.43
	20.45


