















































DEMFD79.tmp.xml


Pöytäkirjan asiakohta PTK 114/2016 vp
Pöytäkirjan asiakohta 

PTK 114/2016 vp

Täysistunto

Tiistai 15.11.2016 klo 13.59—20.15

3. Hallituksen esitys eduskunnalle laiksi rahanpesun ja terrorismin rahoittamisen estämi-
sestä, laiksi rahanpesun selvittelykeskuksesta sekä eräiksi niihin liittyviksi laeiksi

Hallituksen esitys HE 228/2016 vp

Lähetekeskustelu

Ensimmäinen varapuhemies Mauri Pekkarinen: Lähetekeskustelua varten esitellään
päiväjärjestyksen 3. asia. Puhemiesneuvosto ehdottaa, että asia lähetetään hallintovalio-
kuntaan, jolle perustuslakivaliokunnan, lakivaliokunnan ja talousvaliokunnan on annetta-
va lausunto. (Hälinää — Puhemies koputtaa)

Ennen kuin, arvoisat edustajat, keskustelu alkaa ja ministeri saa puheenvuoron, pyydän,
että sali hiljenee ja muut keskustelut siirretään salista ulkopuolelle. — Ministeri Risikko.

Keskustelu

14.01 Sisäministeri Paula Risikko (esittelypuheenvuoro): Arvoisa herra puhemies! Ra-
hanpesun ja terrorismin rahoittamisen estämistä koskevan lakiehdotuksen tavoitteena on
tehostaa näiden rikosten ennalta estämistä ja paljastamista. Rahanpesun ja terrorismin ra-
hoittamisen torjuntajärjestelmän kehittämisellä ja omistajatietojen läpinäkyvyyden lisää-
misellä vastataan tarpeisiin torjua tehokkaasti harmaata taloutta ja talousrikoksia, jotka
ovat Suomessa huumausainerikosten lisäksi suurin rahanpesun esirikosryhmä. Tehokas ra-
hanpesun ja terrorismin rahoittamisen estäminen, paljastaminen ja selvittäminen edellyttä-
vät myös muuttuvan rikollisuuden torjunnan tarpeisiin vastaavia toimintavaltuuksia opera-
tiivisille yksiköille. Esitykseen sisältyy erillinen lakiehdotus Rahanpesun selvittelykeskuk-
sesta.

Hallituksen esityksellä pantaisiin täytäntöön niin sanottu neljäs rahanpesudirektiivi. Eh-
dotettu lainsäädäntö korvaisi voimassa olevan rahanpesulain vuodelta 2008. Ensimmäinen
rahanpesudirektiivi koski pelkästään finanssisektoria mutta on jo vuonna 2001 laajennettu
koskemaan eräitä muita elinkeinoelämän toimijoita. Direktiivi asettaa minimitason säänte-
lylle, ja sen tavoitteena on erityisesti suojata EU:n alueen rahoitusjärjestelmää. Rahanpesu
ja terrorismin rahoittaminen eivät ole pelkästään rahoitusjärjestelmään liittyvä ongelma.
Taustalla voi olla mitä tahansa rikollisuutta, ja rahanpesu ja terrorismin rahoittaminen ovat
usein... (Hälinää)

Ensimmäinen varapuhemies Mauri Pekkarinen: Arvoisa ministeri, juuri teidän suori-
tuksenne vuoksi pyydän, että sali hiljenee. Ministeri, voitte jatkaa.
 Tarkistettu
4.4



Pöytäkirjan asiakohta PTK 114/2016 vp
Kiitoksia. — Siis taustalla voi olla mitä tahansa rikollisuutta, ja rahanpesu ja terrorismin
rahoittaminen ovat usein rajat ylittävää toimintaa. Direktiivissä on huomioitu OECD:n
alaisen rahanpesun ja terrorismin rahoittamisen torjuntaa koskevat suositukset.

Arvoisa puhemies! Vaikka kyseessä on lainsäädännön kokonaisuudistus, erityisesti so-
veltamisalaan kuuluvien ilmoitusvelvollisten yritysten osalta lakiehdotus vastaa pitkälti
voimassa olevaa lainsäädäntöä. Jo voimassa olevassa rahanpesulaissa säädetään asiakkaan
tuntemisvelvollisuudesta, velvollisuudesta tehdä epäilyttäviä liiketoimia koskevia ilmoi-
tuksia, Rahanpesun selvittelykeskuksesta ja lainsäädännön noudattamista koskevasta val-
vonnasta. Täysin uusi sääntely perustuu direktiiviin. Uutta sääntelyä ovat erityisesti ni-
menomaiset riskiarvioiden laadintaan liittyvät velvoitteet, hallinnollisia seuraamuksia kos-
kevat säännökset, tosiasiallisten edunsaajien rekisteröimiseen liittyvät velvoitteet sekä ko-
timaisten poliittisesti vaikutusvaltaisten henkilöiden tunnistamisvelvollisuus.

Voimassa olevaan lakiin verrattuna rahanpesulaissa tarkoitettujen valvojien ja ilmoitus-
velvollisten toiminta perustuisi aiempaa selvemmin riskien arvioimiseen. Valtioneuvostol-
la, valvontaviranomaisilla, asianajajayhdistyksellä ja ilmoitusvelvollisilla yhteisöillä ja
elinkeinonharjoittajilla olisi velvollisuus laatia rahanpesun ja terrorismin rahoittamisen ris-
kiarvio. Voimassa olevan lainsäädännön perusteella ainoastaan Finanssivalvonnalla on oi-
keus määrätä hallinnollisia seuraamuksia. Valvontaviranomaisten ja Suomen Asianajaja-
liiton toimivaltuuksiin ehdotetaan parannuksia ja kaikille valvontaviranomaisille ehdote-
taan valtuuksia määrätä hallinnollisia seuraamuksia.

Suomen rahanpesun ja terrorismin rahoittamisen torjuntajärjestelmän yhtenä suurimpa-
na puutteena on pidetty omistajia ja tosiasiallisia edunsaajia koskevien tietojen heikkoa
saatavuutta. Ilmoitusvelvollisten edellytyksiä tunnistaa asiakkaansa ehdotetaan parannet-
tavaksi säätämällä yhteisöjen velvollisuudesta rekisteröidä henkilöt, joilla on merkittäviä
omistusosuuksia tai joita muuten pidetään näiden tosiasiallisina edunsaajina. Samalla tie-
dot olisivat nopeammin viranomaisten saatavilla.

Rahanpesun selvittelykeskus on poliisin yksikkö, johon sovellettaisiin uuden lakiehdo-
tuksen lisäksi osittain poliisilainsäädäntöä. Sen tehtävät vastaisivat nykytilannetta. Tavoit-
teena on kuitenkin parantaa Rahanpesun selvittelykeskuksen toimintaedellytyksiä tarkista-
malla eräitä sitä koskevia säännöksiä. Näitä ovat erityisesti tiedonvaihtoa koskevat sään-
nökset sekä ehdotettu säännös, jonka mukaan Rahanpesun selvittelykeskuksella olisi oi-
keus määrätä epäilyttävä liiketoimi keskeytettäväksi 10 arkipäivän ajaksi.

Arvoisa puhemies! Direktiivin lähtökohtana on riskiperusteinen lähestymistapa. Koska
kyseessä on minimiharmonisaatio, EU:n laajuisia rahanpesun ja terrorismin rahoittamisen
riskejä ei ole kaikilta osin huomioitu vielä direktiivissä. Jatkossa Euroopan komissiolla on
tarkoitus arvioida näitä riskejä säännöllisin väliajoin. Ensimmäinen Euroopan komission
riskiarvio on odotettavissa kesään 2017 mennessä. Rikolliset voivat pyrkiä hyödyntämään
rajat ylittäviä palveluita, ja komission riskiarvion tarkoituksena onkin keskittyä ylikansal-
lisiin riskeihin. Rahanpesun ja terrorismin rahoittamisen riskit kuitenkin vaihtelevat EU:n
jäsenvaltioissa, ja jäsenvaltioilla on erilaisia sääntelytarpeita. Suomessa on jo voimassa
olevassa lainsäädännössä huomioitu kansalliset tarpeet. Nyt annetussa hallituksen esityk-
sessä on lisäksi pyritty huomioimaan saatavilla olevat rajat ylittävän rikollisuuden uhka- ja
riskiarviot sekä rahanpesun ja terrorismin rahoittamisen riskejä koskevat selvitykset ja ar-
viot.

Arvoisa puhemies! Ehdotetusta sääntelystä on esitetty kriittisiäkin näkemyksiä. Osa lau-
sunnonantajista on katsonut, että ehdotus on liian pitkälle menevää kansallista sääntelyä
2



Pöytäkirjan asiakohta PTK 114/2016 vp
suhteessa direktiiviin. Pitää paikkansa, että soveltamisala on Suomessa direktiiviä laajem-
pi. Tällä kuitenkin pyritään huomioimaan kokonaisvaltaisemmin erilaiset rahanpesun ja
terrorismin rahoittamisen mahdollisuudet, erityisesti taustalla oleva monimuotoinen ta-
lousrikollisuus. Esimerkiksi vahinkovakuuttamista Suomessa on pidetty jo 20 vuotta sel-
laisena vakuutustoimintana, johon voi liittyä jopa merkittäviä rahanpesun mahdollisuuk-
sia ja riskejä. Sen lisäksi, että yritysten ja viranomaisten tulisi toimia riskiperusteisesti di-
rektiivin mukaisesti, jäsenvaltioiden tulee riskiarvionsa valossa muun muassa reagoida tar-
vittaessa sääntelyssään korkeiden tai alhaisten riskien tilanteisiin.

Riskien muuttuvan luonteen vuoksi näistä tilanteista säätämistä lain tasolla on pyritty
välttämään. Sen sijaan riskiperusteisen toiminnan helpottamiseksi on pidetty tarkoituksen-
mukaisena sisällyttää 1. lakiehdotukseen valtioneuvostolle asetuksenantovaltuus, jolla
voidaan asetuksen tasolla säätää alhaisen riskin tilanteista. Näihin tilanteisiin voitaisiin so-
veltaa yksinkertaistettua asiakkaan tuntemismenettelyä.

Sitten, arvoisa puhemies, vielä tähän lopuksi:
Elinkeinoelämän sidosryhmät ovat esittäneet huolensa uuden, kotimaisten poliittisesti

vaikutusvaltaisten henkilöiden tunnistamisvelvoitteen osalta. Kyseessä on direktiiviin pe-
rustuva merkittävän vaikutusvallan havaitsemiseen liittyvä velvoite, jolla kieltämättä voi
olla myös kustannusvaikutuksia ja hallinnollista taakkaa. Yritykset voisivat kuitenkin itse
arvioida, minkälaiset menettelyt ovat riittävät näiden henkilöiden asiakassuhteiden seuran-
taan. Lakiehdotus sinänsä ei edellytä tietynlaista menettelyä. Yksittäisen asiakkaan osalta
uusi yritysten velvoite tarkoittaisi yksinkertaisimmillaan sitä, että tältä kysyttäisiin poliit-
tista vaikutusvaltaa koskeva tieto muiden henkilötietojen ohella. Olisi kyseenalaista aset-
taa yksittäisiä ilmoitusvelvollisten yritysten ryhmiä muita parempaan asemaan lakiehdo-
tuksessa ottaen huomioon, että rahanpesun ja terrorismin rahoittamisen riskitilanne voi
muuttua. On huomattava, että merkittävän vaikutusvallan havaitsemisen tarkoitus on en-
nalta estävä vaikutus.

Säännösten tarkoituksena ei ole pelkästään rahanpesun ja terrorismin rahoittamisen
vaan myös esimerkiksi korruption ennalta estäminen. Lakiehdotuksessa on kuitenkin tehty
lievennys asiakkaan tuntemismenettelyyn liittyen eräiden oleellisesti sosiaaliturvaan kuu-
luvien vakuutusten osalta. Näissä tilanteissa voitaisiin soveltaa aina yksinkertaistettua asi-
akkaan tuntemismenettelyä riippumatta siitä, onko kyseessä poliittisesti vaikutusvaltainen
henkilö. Lievennystä pidettiin perusteltuna erityisesti perusoikeussääntelyn näkökulmas-
ta, eikä näiden vakuutusten osalta ole noussut esiin merkittäviä rahanpesun riskejä.

Arvoisa puhemies! Voimassa olevalla rahanpesulainsäädännöllä on ollut myönteisiä
vaikutuksia rahanpesun ja terrorismin rahoittamisen paljastamiseen. Keinot peitellä uuden-
tyyppisen rikollisuuden tuottamaa hyötyä ja rahoittaa terrori-iskuja ovat kuitenkin muuttu-
neet aiempaa monimuotoisemmiksi, ja epäilyttävien varainsiirtojen tunnistaminen voi si-
ten olla vaikeampaa, eikä lainsäädäntömme ole kaikilta osin ajan tasalla. Rahanpesu ja ter-
rorismin rahoitus muodostavat huomattavan ongelman rahoitusjärjestelmälle. On myös
huomattava, että yksittäisen terrori-iskun rahoitukseen käytettävät varat voivat olla pienet
suhteessa sen yhteiskunnalle aiheuttamiin vahinkoihin. Näiden vahinkojen ennalta estämi-
nen edellyttää järeitäkin lainsäädäntötoimia. — Kiitos.

14.11 Päivi Räsänen kd: Arvoisa puhemies! Kiitos ministerille perusteellisesta esittelys-
tä.
3



Pöytäkirjan asiakohta PTK 114/2016 vp
Tämän hallituksen esityksen tavoitteet rahanpesun ja terrorismin rahoittamisen estämi-
seksi ovat todellakin kannatettavia ja ajankohtaisia. Painopisteen harmaan talouden, rahan-
pesun ja terrorismin torjunnassa tulee olla ennaltaehkäisyssä, ja kuten ministeri tässä esit-
teli, suurimmat muutokset tämän lakiesityksen myötä ovat aiempaa voimakkaampi riski-
perusteinen lähestymistapa, valvojien toimivaltuuksien tarkastaminen, seuraamusjärjestel-
män uudistaminen, kotimaisten poliittisesti vaikutusvaltaisten henkilöiden tunnistamisvel-
vollisuus ja tosiasiallisten edunsaajien rekisteröintivelvollisuus sekä sitten vielä yksityis-
kohtaisemmat säännökset rahanpesun selvittelykeskusten tiedonvaihdosta.

Ministeri nostikin tässä jo esiin näitä kriittisiä huomioita ja kriittisiä lausuntoja, joita tä-
hän esitykseen on kohdistunut.

Ehkä näkyvimmin tätä on arvostellut Finanssialan Keskusliitto, joka on nostanut esiin
sen, että tämä uudistusesitys johtaisi toteutuessaan siihen, että koti-, kasko- ja matkavakuu-
tusten ottajalta kysyttäisiin jatkossa, onko hän poliittisesti vaikutusvaltainen henkilö tai
onko hänen lähipiirissään sellaisia, ja tämä koettaisiin asiakkaiden taholta simputuksena.

Toinen kritiikki, mikä tähän on liittynyt, on se, että kun pohjana on tämä neljäs rahan-
pesudirektiivi, niin nämä lisävelvoitteet vapaaehtoisiin vakuutuksiin eivät suoranaisesti si-
sälly tähän direktiiviin, vaan ne olisivat tällaista täysin kansallista lisäsäätelyä, mikä taas
sitten olisi ihan hallitusohjelman linjausten vastaista.

Eräs kysymys, mikä tässä jää myös auki tämän esityksen osalta, on se, mitä esimerkiksi
vakuutusyhtiön tulee tehdä, jos asiakkaat eivät sitten syystä tai toisesta vastaa näihin kyse-
lyihin. On huomioitava se, että tämä "poliittisesti vaikutusvaltainen henkilö", joka toimii
siis merkittävässä julkisessa tehtävässä joko Suomessa tai ulkomailla, on käsitteenä tietys-
ti aika veteen piirretty viiva, että mihin se raja vedetään. No, sisäministeriön selvityksen
mukaan näitä olisivat esimerkiksi tasavallan presidentti, ministerit, kansanedustajat, kor-
keimman oikeuden tuomarit, keskuspankin johtokunnan jäsenet, valtio-omisteisen yrityk-
sen johtoelimen jäsenet ja suurlähettiläät. On huomioitava, että tämä ilmoitusvelvollisuus
selvittää ei koskisi pelkästään näitä poliittisesti vaikutusvaltaisia henkilöitä itseään vaan
myös heidän lähipiiriään. Eli laki edellyttäisi, että ilmoitusvelvollinen selvittää, kuuluuko
asiakkaan perhepiiriin tai yhtiökumppaneihin näitä poliittisesti vaikutusvaltaisia henkilöi-
tä. Eli ilmoitusvelvollisen olisi selvitettävä, onko sen asiakas mahdollisesti merkittävässä
julkisessa tehtävässä olevan henkilön puoliso, lapsi tai vanhempi tai onko sitten joku lähei-
nen liikesuhde tällaisen henkilön kanssa. Nämä ovat varmasti asioita, joita kannattaa ihan
tuossa valiokuntatyöskentelyssäkin selvittää. Toivon, että ministerikin kommentoisi vä-
hän tarkemmin, mihin se raja oikeasti vedetään ja voidaanko esimerkiksi käyttää kevennet-
tyä tunnistamismenettelyä esimerkiksi sosiaaliturvaan liittyvien pakollisten vakuutusten
osalta, vaikkapa työeläkevakuutusten osalta, koska on tilanteita, myös vakuutustoiminnas-
sa, joihin nyt ei tosiasiallisesti liity juurikaan rahanpesun tai terrorismin rahoittamisen ris-
kejä, ja silloin ei tule sitten sellaiseen turhaan kyselyyn mennä.

No, palaan tähän esitykseen tätä yksityiskohtaa lukuun ottamatta. Todellakin, kuten esi-
tyksessä hyvin tulee esiin, rahanpesussa ja terrorismin rahoittamisessa voidaan hyödyntää
lähes mitä tahansa taloudellista toimintaa, ja sen takia on hyvä, että tätä tarkastelua nyt laa-
jennetaan. Päällepäin hyvinkin viattomalta näyttävät yritykset voivat olla mukana rikolli-
sessa toiminnassa. Ehkä tästä nyt tulee yksi julkisuuden esimerkki mieleen, tämä Aleppon
lelusalakuljettaja, jolla nyt epäiltiin olevan yhteyksiä jopa terroristijärjestöihin ja mahdol-
lisesti rahankeruuseen ilmeneviä väärinkäytöksiä.
4



Pöytäkirjan asiakohta PTK 114/2016 vp
Vaikka Suomi on säästynyt terrori-iskuilta, on selvää, että Suomessakin harjoitetaan
värväystoimintaa, kerätään varoja terrorismin tukemiseen ulkomailla. Viime vaalikaudel-
la tehtiin monta merkittävää ratkaisua, kun esimerkiksi terrorismin vastaista lainsäädäntöä
tehostettiin: poliisi sai mahdollisuuden tarkistaa matkustajarekisterit, ja terrorismin krimi-
nalisointia on tiukennettu.

Rikollisuuden uhka-arviot osoittavat, että rikollisuus siirtyy yhä enemmän tietoverkkoi-
hin ja myös rahanpesua esiintyy aiempaa enemmän, ihan ammattimaisena toimintana, jol-
loin sen havaitseminen on myös vaikeampaa. Myös rahoituspalvelut ovat nykyisin pitkälti
tietoverkkoa hyödyntäviä palveluita, joita on käytettävissä myös valtion rajojen yli. Tämä
tarkoittaa sitä, että rikoksen tuottama hyöty tai terrorismin rahoittamiseen suunnatut varat
on mahdollista siirtää aiempaa nopeammin toiseen valtioon. Lainsäädännöllä nyt tässä ti-
lanteessa pyritään vastaamaan aiempaa paremmin toimintaympäristössä jo tosiasiallisesti
tapahtuneisiin muutoksiin.

Nyt haluan tässä yhteydessä muistuttaa siitä, että meillä Suomessa ei edelleenkään ole
tällä hetkellä riittävää lainsäädäntöä, joka mahdollistaisi kansallisen turvallisuuden takaa-
miseksi tapahtuvan rajat ylittävän tiedonhankinnan terrorismista. Tämä on poikkeuksellis-
ta. Esimerkiksi Ruotsissa on arvioitu, että tietoliikennetiedustelun avulla on pystytty estä-
mään terroritekoja. Sen takia toivon, että parlamentaarisen työryhmänkin, edustaja Töllin
johtaman ryhmänkin, käsittelyssä oleva verkkotiedustelun mahdollistava lainsäädäntö saa-
taisiin ripeästi käyttöön ja ymmärrettäisiin sen ajankohtainen ja kiireellinenkin tarve.

Arvoisa puhemies! Ihan lopuksi vielä totean, että viime viikolla hallituksen piiristä vah-
vistettiin, että sisäministeriön hallinnonalalle tullaan suuntaamaan lisäresursseja, jotka
ovat todellakin kipeästi tarpeen, jotta muun muassa tätä harmaan talouden torjuntaa voitai-
siin jatkaa eikä siihen tulisi notkahduksia eikä katkoja. Poliisitoiminnan jatkuminen hyväl-
lä tasolla kuitenkin myös pidemmällä aikavälillä eikä pelkästään tällaisena tilapäisratkai-
suna vaatii pitkäjänteisempiä ratkaisuja. On myös poliisihallinnon näkökulmasta tärkeää,
että voidaan pitkäjänteisesti myös tätä harmaan talouden ehkäisyä ja torjuntaa jatkaa ja tie-
detään, että resursseja on luvassa sitten myös tuleville vuosille. Toivon, että ministeri myös
selvittää sitä, miten hallitus aikoo turvata poliisin resurssit erityisesti harmaan talouden tor-
junnan osalta myös pitkällä aikavälillä.

14.19 Timo Heinonen kok: Arvoisa herra puhemies! Tämä uusi laki rahanpesun ja terro-
rismin rahoittamisen estämiseksi pitää sisällään lähes 300 sivua ja merkittäviä toimia ra-
hanpesun estämiseksi ja osoittaa osaltaan sitä, että hallitus puuttuu aktiivisesti harmaaseen
talouteen. Tässä on tullut esille kriittisiä huomioita, joita myös Finanssialan Keskusliitto
on esille nostanut, muun muassa ilmoitusvelvollisuuden laajentumisesta ja byrokratiasta.
On totta, että tietysti silloin, kun epäkohtia halutaan korjata, se tarkoittaa niille rehellisille-
kin toimijoille aina myös lisätoimenpiteitä. Toivotaan, että näitä huomioita valiokunnan
käsittelyssä läpikäydään.

Me olemme tehneet toimenpiteitä myös eduskunnassa, ja hallitus on tietysti niitä esityk-
siä tuonut terrorismin torjumiseksi, ja tässä yksi lisä. Kouluttautuminen on kriminalisoitu,
ja nyt sitten myös rahoittamisen estämiseksi tehdään toimenpiteitä lisää, niin kuin tässä esi-
tyksessä tuodaan laajasti esille.

Tämän yksi ulottuvuus ulottuu myös meillä vuodenvaihteessa aloittavaan uuteen peli-
yhtiöön: uusi Veikkaus aloittaa silloin. Veikkaus, RAY ja Fintoto fuusioituvat uudeksi
Veikkaukseksi, joka vuoden jälkeen on sitten nimeltään enää pelkkä Veikkaus. Mutta Paf
5



Pöytäkirjan asiakohta PTK 114/2016 vp
on jäämässä ulos tästä fuusiosta, ja tässä esityksessä tuodaan aika selkeästi esille, että jopa
näillä isoilla Manner-Suomen toimijoilla olisi ollut haasteita vastata näihin toimenpiteisiin
itsenäisinä toimijoina, se olisi vienyt merkittävästi niiltä voimavaroja. Olisi mielenkiintois-
ta kuulla ministeriltä arvio siitä, pystyykö Paf itsenäisenä toimijana täyttämään nämä var-
sin tiukat vaatimukset, jotka tunnistautumiseen ja siihen, että pelaamisessa ei tapahtuisi
(Puhemies koputtaa) rahanpesua jatkossa, liittyvät.

14.22 Eero Heinäluoma sd: Arvoisa puhemies! Rahanpesuun tarttuminen terrorismin
toiminnan vaikeuttamiseksi ja terrorismin estämiseksi on tärkeä asia myös meille suoma-
laisille. Paitsi että terrorismi on aatteellista toimintaa, siihen myös liittyy laajamittainen va-
rojen käyttö, varojen kerääminen, niiden edelleen toimittaminen terrorismin mahdollista-
miseksi ja myös monissa tapauksissa näiden terroristiorganisaatioiden johtohenkilöiden
varsin leveä elämä näillä kerätyillä rahoilla. Siksi pitää puuttua myös varojen kulkuun ja
pyrkiä estämään laiton terrorismia tukeva, ihmishenkiä vaarantava toiminta. On selvää,
että meidän suomalaisten kannalta tämä ongelma on tietysti eri mittaluokassa kuin mones-
sa muussa maassa, myös eri mittaluokassa kuin monessa muussa eurooppalaisessa maas-
sa. Yhtä kaikki on tärkeätä, että olemme tässä omalta osaltamme mukana. Tässä voi tulla
myös ylilyöntimahdollisuuksia. Siksi on toivottavaa, että valiokunta käy esityksen yksi-
tyiskohdat huolella lävitse. Tämänkin jälkeen on kuitenkin sanottava, että itse pääasiassa
meidän on syytä olla yksiselitteisesti sillä puolella, joka vie terrorismia vaikeuttavia ja esi-
merkiksi rahanpesua estäviä toimintoja eteenpäin.

Yhdysvaltain tuore presidentinvaalitulos näyttää ilmeisesti siltä, että uusi presidentti
Trump tulee nostamaan terrorismin torjunnan aivan erityiseen keskiöön omassa ulko- ja
turvallisuuspolitiikassaan. Eduskunnan ulkoasiainvaliokunnalla oli viime viikolla mahdol-
lisuus tutustua niin ennen vaaleja kuin vaalien jälkeenkin tuoreisiin amerikkalaisiin arvioi-
hin, ja tältä pohjalta voi nähdä, että Yhdysvaltain politiikassa kaiken kaikkiaan, myös ul-
kopolitiikassa ja turvallisuuspolitiikassa, on tapahtumassa merkittäviä muutoksia. Monet
näistä muutoksista ovat sellaisia, että meidän suomalaisten kannalta ei ole syytä erityisesti
lipun heiluttamiseen tai iloitsemiseen. On syytä pitää kiinni omista arvoistamme ja euroop-
palaisista arvoista. Ajattelen nyt vaikkapa riskiä ilmastosopimuksen irtisanomisesta tai
käytännössä toimimisesta niin, että Yhdysvallat irrottautuu ilmastosopimuksen velvoitteis-
ta. Kivihiilen käytön lisääminen tai öljyn käytön lisääminen, siitä huolimatta, mitä saastei-
ta ne aiheuttavat ja miten ne vaikuttavat ilmastonmuutokseen, ei ole politiikkaa, jossa
voimme olla amerikkalaisille mieliksi sen takia, että uusi presidentti on vaihtunut. On
myös muita kauppapolitiikkaan liittyviä asioita, joista on syytä tuntea huolta. Myös suhde
ihmisoikeuksiin on tämän tyyppinen, jossa Euroopan täytyy seistä omilla jaloillaan. Mutta
terrorismin torjunnassa on mielestäni hyvät lähtökohdat sille, että Suomi voi tällä alueella
toimia omalta osaltaan selkeänä linjanvetäjänä ja olla valmis niihin toimiin, joilla vasta-
taan suureen huoleen terrorismista sekä Euroopassa että Yhdysvalloissa ja muuallakin
maailmassa.

Olin vuosi sitten Yhdysvaltain kongressissa tilaisuudessa, jossa näitä terrorismiongel-
mia käytiin amerikkalaisten näkökulmasta lävitse, myös heidän erittäin korkeaa aktiivi-
suuttaan tiedustelurintamalla, joka suuntautuu paitsi Yhdysvaltoihin myös Eurooppaan ja
tietysti Euroopasta ulos Lähi-itään ja muualle maailmaan. On päivänselvää, että amerikka-
laiset ovat sitoutuneet näihin tiedustelutoimiin ja myös näihin rahanpesutoimiin katkais-
takseen terrorismin juuret mahdollisimman tehokkaasti. On hyvä, että meillä Suomessa on
6



Pöytäkirjan asiakohta PTK 114/2016 vp
tässä selkeä linja niissä asioissa, jotka voivat tapahtua ilman kansalaisoikeuksien perusta-
vaa laatua olevaa vaarantamista. Me olemme myös Yhdysvalloille luotettava kumppani ja
olemme kuulleet ja noteeraamme sen huolen, joka heillä on.

Mutta haluan sanoa tässäkin yhteydessä, että samalla kun näitä toimia tehdään — enkä
näe tässä suuria ongelmia perusoikeuksien kannalta — tärkeätä on, että tästä perusoikeus-
näkökulmasta Suomi ja Eurooppa pitävät kiinni. Kun Saksan tasavallan liittokansleri Mer-
kel esitteli onnittelut Yhdysvaltain uudelle presidentille Trumpille, hän korosti eurooppa-
laisia arvoja ja muun muassa sitoutumista ihmisoikeuksiin, ja tämä antaa kestävän pohjan
myös meidän suomalaisten omalle poliittiselle orientaatiolle myös Yhdysvaltain vaalien
jälkeisessä ajassa.

14.27 Timo Harakka sd: Arvoisa puhemies! Tämä on tärkeä asia ja tärkeä laki. On silti
vaikea ymmärtää, miksi vahinkovakuutuksia otettaessa täytyisi selvittää asiakkaan yhtey-
det vaikka meihin kansanedustajiin ja jopa jälkikäteen. Kyllä myös terrorismin torjunnas-
sa täytyy olla järki kädessä. Koska en useinkaan ole samalla kannalla kuin Finanssialan
Keskusliitto, käytän mielelläni tilaisuuden evästääkseni valiokuntaa siihen, että ei mennä
liiallisuuksiin.

Arvoisa puhemies! Isossa kuvassa tämä lainsäädäntö edustaa Euroopan unionissa tapah-
tunutta ratkaisevaa käännettä, jossa kansainväliseen veronkiertoon, hämärään rahaliiken-
teeseen ja omaisuuden piilotteluun puututaan päättäväisesti. OECD:n hanke veropohjan
rapautumisen ja voittojen siirtojen estämiseksi eli BEPS osoittaa maailmanlaajuista tahtoa
huolehtia siitä, että verot maksetaan ja verot maksetaan sinne, minne kuuluu. Euroopan ko-
missio on nopeassa tahdissa valmistellut kunnianhimoista lainsäädäntöä, joka on jäsenmai-
den yhteisen tahdon ansiosta edennyt nopeasti. Viranomaisten tiedonsaantioikeudet ovat
parantuneet, maakohtainen raportointi tulee entistä velvoittavammaksi, vaikka parantami-
sen varaa yhä on, ja ennen kaikkea kesällä hyväksyttiin merkittävä veronkierron vastainen
säädäntö.

Suomi on ollut tässä taistelussa etulinjassa. Viime hallituskaudella valtiovarainministeri
Urpilainen kutsui koolle EU:n valtiovarainministerien kokouksen tänne Helsinkiin keskus-
telemaan kansainvälisen veronkierron estämisestä. Edellinen hallitus käynnisti myös mer-
kittävän harmaan talouden ohjelman. Edellinen hallitus sai myös opposition tuen, tai vielä
enemmän: oppositio vaati hallitukselta voimakkaampia toimia. Silloinen oppositiojohtaja
Juha Sipilä esitti, että veroparatiisit tulisi kieltää. Omassa varjobudjetissaan keskusta tar-
josi ainoana tulonlähteenään 600 miljoonan euron tulot harmaan talouden ohjelmasta. Kes-
kusta myös vaati tiukempia korkovähennysrajoituksia ennen kaikkea kiinteistörahoituk-
seen. Kaikki hyviä asioita.

Mutta sitä suurempi oli hämmästys, kun pääministerinä Juha Sipilä ei lainkaan jatkanut
samalla linjalla vaan päinvastoin osoitti suurta ymmärrystä verosuunnittelua kohtaan.
Puuttumatta yksittäisten ministereiden omiin verojärjestelyihin hallitus ajoi veronkiertä-
jien armahduslakia, hallintarekisteriä sekä pyrki heikentämään harmaan talouden vastaista
ohjelmaa. Tunnelmahan muuttui kuitenkin Panama-paperien ansiosta huhtikuussa. Jo sitä
ennen hallitus oli joutunut taipumaan opposition painostuksen alla ja palauttamaan voima-
varoja harmaan talouden vastaiseen työhön. Panaman jälkeen perustettiin parlamentaari-
nen harmaan talouden seurantaryhmä, joka on ehtinyt puolessa vuodessa kokoontua yhden
ainoan kerran. Näin ryhmän jäsenenä jännitän, ehditäänkö vielä ennen joulua kokoontua
toisenkin kerran.
7



Pöytäkirjan asiakohta PTK 114/2016 vp
Kuten niin monessa hallituksen hankkeessa, valittaen on todettava, että teot eivät vastaa
suuria sanoja. Suomen into pimeän talouden ja veronkierron torjuntaan on lepsahtanut.
Edelläkävijästä on tullut perässähiihtäjä. Hallintarekisteröintiä ei kuitenkaan haudattu, ku-
ten silloinen valtiovarainministeri viime joulukuussa lupasi. Hallintarekisterin mahdollis-
taminen on edelleen talousvaliokunnan käsittelyssä, ja toivon valiokunnalta viisautta py-
syä Suomen avoimella linjalla.

Eurooppalainen valtavirta on kääntynyt siihen suuntaan, että Suomen avoin omistajajär-
jestelmä on nyt esimerkki muulle Euroopalle. Suomen malli on nyt se, mihin koko EU pyr-
kii. Jos koulutus on alue, jossa mielellämme olemme esimerkkinä muille, niin avoin ja lä-
pinäkyvä omistaminen voi olla Suomen toinen esikuvallinen asia maailmalle.

Viranomaiset ovat vastustaneet ja vastustavat hallintarekisteriä juuri siksi, että rahanpe-
sulle ja rikolliselle toiminnalle on entistä paremmat mahdollisuudet, kun omistamisen pii-
lottaminen olisi edelleen mahdollista. Hallintarekisteröinti siis vesittäisi tämän erinomai-
sen rahanpesulain tavoitteet, joista tärkeimpiin kuuluu omistamisen julkisuuden lisäämi-
nen. Nyt ei siis pidä vasemmalla kädellä läpsäistä oikeaa kättä. Rahanpesulaki tarvitaan,
hallintarekistereitä ei.

14.31 Ben Zyskowicz kok (vastauspuheenvuoro): Arvoisa herra puhemies! Edustaja Ha-
rakka puhuu paljon ja mielellään harmaasta taloudesta ja sen torjumisen merkityksestä.
Minun mielestäni se on ihan oikein. Harmaa talous on sellainen syöpäläinen, joka nakertaa
taloutta Suomessa ja valitettavasti monissa monissa monissa muissa maissa vielä paljon
enemmän. Harmaa talous aiheuttaa vahinkoa, jonka joutuvat sitten kärsimään nahoissaan
tavalliset veronmaksajat, tavalliset yrittäjät. Mutta sitä on vaikea hyväksyä, että edustaja
Harakka on hallituksen kimpussa näissä harmaan talouden asioissa silloinkin, kun hallitus
tekee tärkeitä ja hyviä esityksiä harmaan talouden torjumiseksi, kuten nyt on tehnyt. Päin-
vastoin pitää yhtyä edustaja Harakan näkemykseen siitä, että toivottavasti nyt ei liioitella
vaan valiokunta katsoo ne aiheelliset huomautukset, joita (Puhemies koputtaa) edustaja
Harakkakin esitti tältä osin.

14.32 Eero Heinäluoma sd (vastauspuheenvuoro): Arvoisa puhemies! Vaikka nyt kuin-
ka yritin ymmärtää edustaja Zyskowiczin tuoretta kannanottoa, niin en oikein näe siihen
perusteita, koska jotenkin tuntuu siltä, että kuunneltuani teidät ja sitä ennen edustaja Hara-
kan tehän olette aika lailla samalla linjalla, eli totta ihmeessä me tarvitsemme terrorismin
torjuntaan, rahanpesuun uusia aseita. Sitten kaikki ovat täällä sitä mieltä, että täytyy kat-
soa, ettei tule sellaisia ylilyöntejä, jotka haittaavat tavallisen kansalaisen elämää liiaksi.
Ymmärsin, että tekin olitte sitä mieltä, ja siitä kantoi myös edustaja Harakka huolta. Sitten
hänen puheenvuoronsahan suhteessa harmaaseen talouteen ja viime vaalikauteen oli lähin-
nä vain historiankirjoitusta siitä, mitä viime vaalikaudella tapahtui ja mitkä olivat keskus-
tan ehdotukset silloin. Sitten historiankirjoitusta on myös sekin, mitä tämän nykyisen hal-
lituksen ohjelmaan on tehty. Vihdoinkin voin olla tyytyväinen, että täällä on tilanne, jossa
edustaja Harakka ja edustaja Zyskowicz ovat mielestäni samaa mieltä jostakin asiasta.

Ensimmäinen varapuhemies Mauri Pekkarinen: Edustaja Zyskowicz ilmeisesti haluaa
vielä vastata ja sitten edustaja Harakka.
8



Pöytäkirjan asiakohta PTK 114/2016 vp
14.34 Ben Zyskowicz kok (vastauspuheenvuoro): Arvoisa herra puhemies! Olen mielel-
läni samaa mieltä edustaja Harakan ja myös kaikkien muiden kansanedustajien kanssa,
koska uskon ja luotan vakaasti siihen, että teemme täällä kaikki tärkeätä työtä isänmaam-
me parhaaksi. Minun pointtini edellisessä puheenvuorossani oli se, että tämä hallitus on
tehnyt merkittäviä esityksiä harmaan talouden torjumiseksi. Tämä nyt esillä oleva rahan-
pesun vaikeuttamista koskeva esitys on yksi niistä. Ei ole monta kuukautta siitä, kun sää-
dimme talousrikollisuuteen eräissä tilanteissa käänteisen todistustaakan niin, että tämän ta-
lousrikoskonnan pitää näyttää, mistä se varallisuus on tullut sellaisissa olosuhteissa, joissa
hänet on talousrikoksista jo tuomittu. Sen lisäksi tämä hallitus on esimerkiksi pitämässä
poliisien määrästä parempaa huolta kuin edellinen hallitus hyväksyessään kehykset tälle
vaalikaudelle. Halusin vain näihin asioihin kiinnittää huomiota, että tämä jatkuva (Puhe-
mies koputtaa) vänkääminen hallituksen huonosta rekordista tässä suhteessa on perustee-
tonta.

Ensimmäinen varapuhemies Mauri Pekkarinen: Vielä tähän erityiseen debattiin edus-
taja Harakka, vastauspuheenvuoro.

14.35 Timo Harakka sd (vastauspuheenvuoro): Olen, arvoisa puhemies, itsekin erittäin
mielelläni samaa mieltä arvostamani edustaja Zyskowiczin kanssa. Korostin sitä, että tä-
mäkin aloite on tullut EU:n aloitteesta. Eurooppalainen lainsäädäntö on tässä viime aikoi-
na terävöitynyt huomattavasti juuri niillä alueilla, jotka Suomessa on viime vuosina koettu
tärkeiksi: harmaan talouden, veronkierron ja omaisuuden piilottamisen vastainen työ. Mut-
ta omasta aloitteestaan edustajan mainitsemia poikkeuksia lukuun ottamatta hallitus on pi-
kemminkin tarjoillut lainsäädäntöä, joka helpottaa veronkiertoa tai armahtaa veronkiertä-
jiä. Toivon, että tämä lainsäädäntö nyt loppuu ja Suomi pysyy eurooppalaisella linjalla. 

Ensimmäinen varapuhemies Mauri Pekkarinen: Puhujalistaan.

14.36 Anne Kalmari kesk: Arvoisa herra puhemies! Veronkiertoon ja verosuunnitteluun
vaikutetaan nimenomaan kansainvälisillä päätöksillä. Siksi tämä hallitus vaikuttaa siellä,
missä siitä eniten on hyötyä, ja niinpä monet EU-velvoitteet, esimerkiksi tietojenvaihtoso-
pimus, ovat menneet pitkälle eteenpäin. Nyt valmistellaan ja on valoa näkyvissä jopa sille,
että saadaan tietyntyyppistä veroharmonisointia, niin että ei tarvitse jokaisen maan loppu-
jen lopuksi lähestyä nollaa yhtiöverotuksessa, koska voitot siirtyvät aina niihin maihin,
missä se verotus on edullisinta.

Mutta ylipäätään tuo edustaja Zyskowiczin esiin nostama asia: Toivoisin, että kiitosta
annetaan silloin, kun on kiitoksen paikka. (Eero Heinäluoma: Euroopan unionille!) Me
täällä eduskunnassa olemme moneen otteeseen yhteisesti puhuneet siitä, mitä voisimme
tehdä veronkierron ja harmaan talouden torjumiseksi.

On totta, että aina kun tullaan tämäntyyppisiin esityksiin niin kuin tämä on, siinä tulee
vastaan sekä yksilönsuoja että byrokratia, mutta jos haluamme edetä harmaan talouden tor-
junnassa ja haluamme edetä siinä, että rahanpesua ei synny, olipa se tausta siellä sitten ter-
rorismia, ihmiskauppaa, huumeita, valtioissa esiintyvää korruptiota tai vaikkapa väärän-
laista arpajaispelilakien rikkomista, joka tapauksessa se on laitonta toimintaa ja on tärkeää,
että nämä rahat eivät vääristä markkinoita ja kanavoidu sitä kautta tavallisille markkinoille.
9



Pöytäkirjan asiakohta PTK 114/2016 vp
On totta, että tätä pitää katsoa myöskin siitä näkökulmasta, onko se kohtuullista toteut-
taa, mutta mielestäni on erittäin tärkeätä, että näitä toimia tehdään. (Puhemies koputtaa)
Sen lisäksi, että tämä laki etenee, siellä on monia muita lainsäädäntöhankkeita valmistelus-
sa, (Puhemies koputtaa) ja nimenomaan näin tulee toimia, että se on kansainvälistä toimin-
taa.

14.38 Antero Laukkanen kd: Arvoisa herra puhemies! Ote terrorismin torjunnassa kiris-
tyy. On hyvä, että aktiivinen ote, joka Suomella on, jatkuu terrorismin torjunnassa, ja olem-
me tässä yhteisessä rintamassa Euroopan kanssa.

Tämä laki keskittyy rahanpesuun tavalla, joka tulee lähelle kaikkia Suomen kansalaisia.
Tästä ei ole juurikaan puhuttu julkisuudessa, ja jos on puhuttu, niin en ainakaan sitä näkö-
kulmaa ole kuullut, millä tavalla jälleen kerran lainsäädännöllä erilaisten pelkojen edessä
kavennetaan ihmisten yksityisyyttä. Kansalaisten monitorointi ja valvonta kiristyy tavalla,
johon emme ole tottuneet. Tässä laissa lähdetään siitä, että kaikkia voidaan epäillä rahan-
pesusta, kunnes toisin todistetaan. Tämä onkin siinä mielessä mielenkiintoista, että tämä
ihmiskunnan tulevaisuus näyttää siltä, että yksityisyytemme kapenee, kunnes sitä ei enää
ole ollenkaan, ja tähän löydetään aina joku pelosta ja uhasta käsin nouseva syy.

Nyt kun valiokunnat tätä käsittelevät, olisi erittäin tärkeää ottaa tämä yksityisyydensuo-
jan näkökulma erityisellä tavalla huomioon, ettei käy niin, että lopulta teemme sellaisen
lain, jossa meiltä viedään kaikki oma elämä.

14.40 Mari-Leena Talvitie kok: Arvoisa puhemies! Kiitos ministerille selkeästä ja pun-
nitusta esittelypuheenvuorosta.

Rahanpesun ja terrorismin rahoittamisen torjunta on tärkeä osa terrorismin torjunnan
kokonaisuutta, ja siksipä tämä kokonaisuudistus on hyvä ja nimenomaan korruptiota en-
nalta ehkäisevä hanke. Se toki tiukentaa valvontaa mutta luo samalla viranomaisille puut-
tumisen mahdollisuuksia. Myös tämä laajennettu politiikkojen ja meidän lähipiirien arvi-
oiminen on paikallaan. Uudistus lisännee, varmaankin, hallinnollista työtä, mutta samalla
se kuitenkin lisää suomalaisen finanssialan läpinäkyvyyttä, ja ennalta ehkäisevien meka-
nismien säätäminen on tarpeen, jotta voimme ehkäistä myös korruptiota.

Rahanpesulakien uudistaminen ei ole saanut joka puolelta varauksetonta kannatusta,
vaan kiristämistä on myös kritisoitu. Näihin kohtiin varmasti paneudumme vielä tarkem-
min valiokuntakäsittelyssä, mutta kiitos siitä, että ministeri Risikko on ollut johdonmukai-
nen vaatiessaan sääntelyn yhdenmukaistamista ja myös keskeisten poliittisten päättäjien
tunnistamisvelvoitteen sisällyttämistä lakiin tästä kritiikistä huolimatta, koska näissä
asioissa on hyvä, että säännöt ovat samat kaikille. Ja kun nyt voimassa olevan rahanpesu-
lain mukaan finanssialan yrityksillä on velvoite arvioida tehostetusti ulkomaalaisia poliit-
tisesti vaikutusvaltaisia asiakkaita, niin tämän direktiivin myötä sitten velvoite laajenisi
myös kansanedustajiin ja ministereihin ja ylimpien tuomioistuimien tuomareihin, siis
myös suomalaisten osalta.

Tiedämme, että EU-tasolla järjestäytynyt rikollisuus on kohdistunut viime aikoina ja
yhä enenevässä määrin nimenomaan (Puhemies koputtaa) talousrikollisuuteen.

14.42 Hannu Hoskonen kesk: Arvoisa herra puhemies! Tämä hallituksen esitys, jolla
pannaan täytäntöön Euroopan unionin parlamentin ja neuvoston direktiivi, on erittäin ajan-
kohtainen ja tärkeä asia. On nimittäin niin, että kansainvälinen rikollisuus tänä päivänä
10



Pöytäkirjan asiakohta PTK 114/2016 vp
käyttää kaikkia mahdollisia kanavia, soluttautuu lähes joka paikkaan, ja sen takia lainsää-
dännön ja ennen kaikkea viranomaisten tulee olla niin sanotusti herkällä korvalla koko ajan
ja tällaiset lainsäädäntötoimet, joita tässä ehdotetaan, ovat erittäin hyviä ja kannatettavia.

Totuus on kuitenkin se, että tämän päivän maailmassa tuolla bittimaailmassa liikkuu
valtava määrä rahaa eivätkä kaikki osoitteet varmaan ole ihan päivänvalon kestäviä. Näin
ollen lainsäädäntö pitää panna ajan tasalle, ja toivoisin, että nimenomaan niin — nyt kun
tässä direktiivissä puhutaan tällaisen keskuksen perustamisesta tämän asian tiimoilta, niin
varmaan sekin ehkä tarvitaan, mutta mieluummin näkisin sen näin — että poliisille, ja ni-
menomaan kansainvälistä yhteistyötä tekeville poliiseille, annettaisiin sitä määrärahaa iso-
jen byrokraattisten virastojen rakentamisen sijaan, koska ainoa tapa saada tämä rikollisuus
kuriin on se, että poliiseilla on riittävän hyvä valmius toimia laitonta rahanpesua ja laitonta
rahojensiirtoa vastaan. Ilman riittävää henkilöstöä ja riittävän nykyaikaisia välineitä kan-
sainvälisen rikollisuuden estäminen on äärimmäisen vaikeaa. Me kaikki tiedämme sen,
että esimerkiksi internetistä löytyy varmasti miljardeja mahdollisuuksia siirtää rahaa pai-
kasta toiseen niin, että sitä on äärimmäisen vaikeaa selvittää.

On selvää, että Suomenkin tulee tähän työhön osallistua yhtenä Euroopan unionin jäsen-
maana ja laittaa oma lainsäädäntö kuntoon — niin kuin tässä hallituksen esityksessä sano-
taan, 25 lakiin ollaan tekemässä muutoksia. Muutokset on tehtävä ja nimenomaan niin, että
Suomi laittaa omat asiat kuntoon, vaatii Euroopan unionissa sitä, että siellä toimitaan jä-
mäkästi ja ennen kaikkea tehdään yhteistyötä myös Euroopan ulkopuolelle, koska tämä-
hän ei ole vain pelkkä Euroopan ongelma.

14.44 Lauri Ihalainen sd: Arvoisa puhemies! Arvoisa ministeri! 12.3.2014 oli sillä taval-
la tärkeä päivä, että silloinen hallitus hyväksyi Suomeen ensimmäisen kansainvälisen ve-
ronkierron vastaisen toimintaohjelman ministeri Urpilaisen valmistelun kautta. Siinä ase-
tettiin kunnianhimoisia tavoitteita: maakohtaisia tavoitteita ja valtionyhtiöille erityisiä ta-
voitteita, jotka ovat tärkeitä. Meidän on kiittäminen tietysti EU:ta siitä, että me käsittelem-
me tänään tätä asiaa, ja kiittäminen ministeriä siitä, että hän on tuonut tämän asian asialli-
seen käsittelyyn tänään tänne saliin. Uskottavuus näissä asioissa edellyttää sitä, että me
myös tämän kotipesämme pidämme hyvässä kunnossa suhteessa harmaaseen talouteen, ja
sen takia haluan muutaman sanan sanoa siitä.

Viime hallituskaudella teimme paljon töitä harmaan talouden torjumiseksi. Siihen pa-
nostettiin 20 miljoonaa vuositasolla ja tulostavoitteita asetettiin semmoisen 200 miljoonan
euron edestä. Tähän työhön palkattiin 335 asiantuntijaa lisää tekemään tätä arkista har-
maan talouden vastaista työtä, sitä kautta myös näitä tuloksia saatiin aikaan. Mutta tätä työ-
tä pitäisi jatkaa monella tapaa, ja siinä mielessä minä kaipaan hyvin konkreettisia esityk-
siä, jotka liittyvät tänne Suomeen. Otan nyt muutaman esimerkin, joissa toivoisin, että hal-
lituksen puolelta alkaisi tulla esityksiä.

Tilaajavastuulaki koskee rakennusalaa sillä tavalla, että siellä on aliurakoitsijoitten ja
muiden osalta velvoitteita, että ne huolehtivat verovelvoitteistaan ja työehtovelvoitteis-
taan. Tämän tilaajavastuulain laajentaminen myös muille aloille kuin rakennusalalle olisi
perusteltua.

Veronumero, joka koskee rakennusalaa, on tuottanut erittäin paljon, ja se on ennakolta
ehkäissyt erittäin paljon, tuonut valoisan talouden piiriin asioita. Veronumeron laajentami-
nen muillekin aloille kuin rakennusalalle — kuljetusala, hotelli- ja ravintola-ala esimerk-
keinä — on tärkeä uudistus.
11



Pöytäkirjan asiakohta PTK 114/2016 vp
Julkisissa hankinnoissa, joita me käsittelemme nyt täällä eduskunnassa parasta aikaa,
olisi tärkeätä, että hankinnoista poissulkemisperiaatteisiin liittyy myös se, että nekin yri-
tykset, jotka eivät noudata työehtoja ja sosiaalisia normeja ja perusasioita, suljettaisiin pois
näitten hankintojen piiristä. Nyt tämä ei ole pakollista, ja se ei ole tässä hallituksen esityk-
sessä riittävän topakasti sanottu.

Kanneoikeus olisi hyvin tärkeä asia sen vuoksi, että kun monet maahanmuuttajat tulevat
tänne töihin, he pelkäävät itse asettua, ilmoittaa oikeuksistaan. Tämä kanneoikeus mahdol-
listaisi sen, että näittenkin ihmisten asioita voitaisiin hyväksyä.

Pienempiä mutta tärkeitä ovat tyyppihyväksytty kassakone ravintoloihin, ja puhun lii-
kennekaaren yhteydessä taksimittareista tai niihin rinnastettavista laitteista, joilla varmis-
tetaan, että myös ne verotulot ovat kaikkien tiedossa.

Nämä ovat niitä esimerkkejä, joissa me toivoisimme, että hallitus toimisi ja toisi tänne
eduskuntaan konkreettisia esityksiä, joilla uskottavasti voidaan harmaata taloutta torjua.
Keskustahan viime kaudella esitti 600 miljoonan euron tulolähteen harmaan talouden tor-
jumiseksi. Kuinka tömäkkä se ohjelma on — minä en ole vielä nähnyt sitä, mutta sekin oli-
si tietysti kiva nähdä, millä ohjelmalla tämä tavoite heidän mielestään on saavutettu. Siel-
lähän saattaisi olla sellaisia esityksiä, joita kannattaisi vielä tänäkin päivänä tuoda esille,
mutta jääköön sitten heidän esitettäväkseen.

Arvoisa puhemies! Näitä ajatuksia esittäisin ja toivon, että ministeri, joka oli myös te-
kemässä viime hallituskaudella kovasti töitä tässä aihepiirissä, voisi näihin kysymyksiin
vastata.

14.48 Hanna Sarkkinen vas: Arvoisa puhemies! Tämä esitys on erittäin tärkeä ja tarpeel-
linen ja pääosin oikean suuntainen. Tosiasiallisesti omistaja- ja edunsaajatietojen läpinä-
kyvyys ja julkisuus on aivan olennaista niin rahanpesun ja terrorismin torjunnassa kuin ve-
ronkierron estämisessäkin. Asettamalla riittäviä läpinäkyvyysvelvoitteita kaikenlaisille
omistustiedoille sekä edunsaajatiedoille voidaan ehkäistä ja paljastaa erilaista rikollisuut-
ta, markkinoita vääristäviä sisäpiirikauppoja, korruptiota ja veronkiertoa. Olennaista olisi
myös se, että nämä edunsaajatiedot olisivat yleisöjulkisia eli eivät ainoastaan viranomais-
julkisia, vaan on olennaista, että myös laaja yleisö ja media saavat tiedot näistä asioista ja
sitä kautta myös väärinkäytökset voivat nousta esiin.

Arvoisa puhemies! Suomessa on ollut hyvä käytäntö eli omistusten hallintarekisteröin-
nin kielto, joka edistää omistusten avoimuutta. Eduskunnan pöydällä on kuitenkin nyt esi-
tys, joka mahdollistaisi suomalaisten omistusten hallintarekisteröinnin ja niiden salaami-
sen ulkomaisten arvopaperikeskusten kautta. Tämä olisi ristiriitaista tämän tavoitteen,
omistaja- ja edunsaajatietojen avoimuuspyrkimysten, kanssa, sillä hallintarekisteröinnin
mahdollistaminen loisi mahdollisuuksia kiertää veroja, harjoittaa talousrikollisuutta ja kor-
ruptiota. Lain käsittely eduskunnassa on kesken. Se on nyt vähän hidastunut, mutta toivoi-
sin, että siihen tehtäisiin ne muutokset, joiden kautta me voisimme varmistaa, että meidän
lainsäädäntö on yhdenmukaista ja kaikki meidän lainsäädäntö velvoittaisi omistusten mah-
dollisimman laajaan julkisuuteen.

EU:ssa suunta on kääntynyt avoimuuden puoleen, mistä myös tämä direktiivi on osoi-
tus, ja on tärkeätä, että Suomi ei ainakaan mene toiseen suuntaan ja mahdollista omistusten
salaamista ja piilottamista, vaan kaikki lainsäädäntö pyrkisi omistusten ja (Puhemies ko-
puttaa) edunsaajatietojen laajaan avoimuuteen.
12



Pöytäkirjan asiakohta PTK 114/2016 vp
14.50 Outi Mäkelä kok: Arvoisa puhemies! Suomessa on ollut rahanpesulainsäädäntö
erittäin korkealla tasolla, ja siitä meidän on syytä pitää kiinni myös jatkossa. Ja nyt kun tä-
män direktiivin myötä lainsäädäntöön on tulossa useita tarkistuksia, niin on tarkoituksen-
mukaista, että samalla tämä koko rahanpesulaki uudistetaan, mutta niin, että tämä korkea
taso säilytetään.

Täällä on tullut esiin se, että on huoli myös näistä ylilyönneistä. Varmasti on aiheellista
pohtia tätä vakuutustuotteiden tulevaisuutta, mutta kuten perustuslain tulkinta on, perusoi-
keuksia rajoittavan lainsäädännön tulee olla täsmällistä ja tarkkarajaista, mistä syystä tätä
lakia ei voida kirjoittaa yhtä väljästi kuin mitä direktiivi on kirjoitettu, niin että sikäli moni
näistä säädöksistä on kyllä perusteltu.

Uutena tässä lainsäädännössä tulee tämä käteismaksulla maksavan asiakkaan tunnista-
misen kynnysarvon lasku, joka siis laskee 15 000:sta 10 000 euroon, mikä on hyvä asia.
Käytännössä siis tämä käteiskaupan tulkinta tarkoittaa vain tätä käteistä rahaa. Siitäkin on
ollut kysymyksiä, että tarkoittaako tämä myös korttikauppaa, mutta käytännössä tämä ei
koske siis maksukortteja vaan ihan käteistä rahaa.

Ja sitten tulee tämä velvoite tunnistaa poliittisesti vaikutusvaltaiset henkilöt. Se siis on
ollut ulkomaisten henkilöitten osalta aikaisemmin, mutta nyt se tulee kotimaisiin henkilöi-
hin. Tässäkin on hyvä, että tämä tieto tulee täsmällisesti ihmisille, mistä on kyse, jotta se ei
aiheuta suurempaa huolta. Siis tässä ovat tasavallan presidentti, ministerit, kansanedusta-
jat, korkeimman oikeuden tuomarit, keskuspankin johtokunnan jäsenet, valtio-omisteisen
yrityksen johtoelimen jäsenet, suurlähettiläät ja heidän lähipiirinsä: puoliso, lapsi, van-
hempi tai (Puhemies koputtaa) läheisessä liikesuhteessa oleva vaikutusvaltainen henkilö.
(Puhemies koputtaa) 

Vielä tästä harmaasta taloudesta haluaisin todeta, mutta ehkä pyydän toisen...

Ensimmäinen varapuhemies Mauri Pekkarinen: Josko minä saan pyytää edustajaa pu-
hujapönttöön, kun on noin 15 sekuntia mennyt jo yli tuon aikarajan. Olkaa hyvä.

Eli todellakin täällä on keskusteltu tästä harmaan talouden torjunnasta, mikä on todella
tärkeä aihe, ja täällä on käytetty useitakin puheenvuoroja siitä, miten tämä laki on osa har-
maan talouden torjuntatoimia, joita tällä hallituskaudella tehdään useampiakin.

Edustaja Ihalainen totesi, että hänen aikanaan tehtiin useita toimia. Mainitsitte veronu-
meroiden käyttöönoton ja sen, että palkattiin lisää henkilöitä ja saatiin myös tuloksia aikai-
seksi, ja herätitte kysymyksen tästä keskustan esittämästä 600 miljoonan euron hyödystä.
Teidän varjobudjetissanne, nyt viimeisimmässä, toitte esiin, että 20 miljoonan euron pa-
nostuksella saataisiin 200 miljoonan euron verohyödyt tästä harmaan talouden torjunnas-
ta. Tästä olisin halunnut vielä vähän tarkempaa tietoa. Kun itse kysyitte tätä 600 miljoonan
euron hyötyä, niin onko tämä teidän laskelmanne nyt sitten sellainen, johon voi luottaa, ja
realistisella pohjalla, kun ilmeisesti joidenkin muiden laskelmissa tämä hyöty jää 20 mil-
joonalla eurolla puoleen siitä, mitä sosialidemokraatit ovat ajatelleet? Tähän ei saatu vas-
tausta silloin, kun tästä keskusteltiin salissa edellisen kerran. Ehkä tässä yhteydessä dema-
reilta tulee sitten vastaus siihen, ovatko nämä laskelmat paikkansapitäviä.

14.55 Lauri Ihalainen sd (vastauspuheenvuoro): Arvoisa puhemies! Niin kuin totesin,
viime hallituskaudella asetettiin se sama tavoite: 20 miljoonaa rahoitusta ja 200—300 mil-
joonaa tuloja. Kokoomus oli tässä hallituksessa muistaakseni mukana ja oli aktiivisesti vai-
13



Pöytäkirjan asiakohta PTK 114/2016 vp
kuttamassa siihen, että näitä tavoitteita saavutetaan, eikä silloin sitä tavoitetta kyseenalais-
tettu. Ja sama on nyt: meillä vain on nyt 21 kohdan erityinen ohjelma, joka lisää vauhtia
harmaan talouden torjuntaan liittyvissä asioissa. Siihen liittyen me olemme vaatimattomia
tämän tavoitteen kanssa, koska olen aivan varma siitä, että näitten lisätoimien myötä näi-
hin tavoitteisiin voidaan päästä. Sitä paitsi sitten pitää aina nähdä, että harmaan talouden
torjunnassa tehdään paljon semmoista ennakolta ehkäisevää työtä: toimenpiteet, jotka joh-
tavat siihen, että siihen ei ryhdytä, ovat hyvin tärkeitä. Niitä ei koskaan pystytä mittaa-
maan. Meidän tavoitteemme tässä mielessä on minusta realistinen, ottaen huomioon se, jos
viedään ne tavoitteet, joita minä äsken kävin tuolla pöntössä esittelemässä — ei ilman niitä
tietenkään.

Ensimmäinen varapuhemies Mauri Pekkarinen: Vielä myönnän vastauspuheenvuorot
edustaja Laukkaselle ja sitten keskustelun avanneelle edustaja Mäkelälle.

14.56 Antero Laukkanen kd (vastauspuheenvuoro): Arvoisa herra puheenjohtaja! Eu-
roopan petosyksikön panostukset ovat noin 50 miljoonaa vuodessa, ja siitä saadaan noin
350—400 miljoonaa hyötyä, siis koko euroalueelta. Suomessa nämä arviot siitä, kuinka
paljon panostus harmaan talouden tutkimukseen tuottaa, ovat voimakkaasti ylimitoitetut.
Olisi ihan hyvä, että joku oikeasti sitä tutkisi, mitä sillä saadaan. Mutta täällä esitetyt mo-
net luvut eivät kyllä vastaa todellisuutta.

14.56 Outi Mäkelä kok (vastauspuheenvuoro): Arvoisa puhemies! Edustaja Ihalaiselle
esittäisin kysymyksen: ajatteletteko niin, että tässä on jatkuvasti samantyyppisellä panos-
tuksella saatavissa yhtä suuret hyödyt? Nyt kuitenkin varmasti ne toimenpiteet, joita itse-
kin luettelitte, ovat jo vaikuttaneet. Kuten edustaja Zyskowicz täältä kuiskasi, omenat on
ikään kuin poimittu jo, (Ben Zyskowicz: Matalammalla olevat!) — matalammalla olevat
omenat on jo poimittu — ja käytännössä varmaankaan samantyyppistä hyötyä samantyyp-
pisellä panostuksella ei voida enää ajatella saavutettavan.

Ensimmäinen varapuhemies Mauri Pekkarinen: Ja vielä edustaja Ihalainen, vastauspu-
heenvuoro, ja sitten menemme puhujalistaan.

14.57 Lauri Ihalainen sd (vastauspuheenvuoro): Arvoisa puhemies! Se on selvää, että
näillä nykyisillä toimenpiteillähän se ei ole mahdollista. Minä luettelin tuossa kuusi sellais-
ta uutta toimenpidettä, jotka vaikuttavat. Otan nyt pari esimerkkiä. Jos veronumero laina-
taan muillekin aloille kuin rakennusalalle, se tuo erittäin merkittäviä tuloja. Jos tilaajavas-
tuulakia ulotetaan siihen, että nämä alihankkijat ja muut toimijat joutuvat noudattamaan
verovelvoitteita ja muita velvoitteita muuallakin kuin rakennusalalla, se tuo erittäin paljon
tuloja. Siinä on uusia toimenpiteitä, jotka vaikuttavat siihen, että näitä tuloja voidaan saada
enempi. Ne eivät ole vanhojen toistamisia. Näitä ei ole tehty, ja sen takia me ehdotamme,
että tehdään, jotta tämä tavoite saavutetaan.

Ensimmäinen varapuhemies Mauri Pekkarinen: Puhujalistaan, edustaja Parviainen
Olli-Poika, ja sitten hänen jälkeensä ministeri voinee käyttää puheenvuoron, koska nyt nä-
kyy siirryttävän puheenvuoroissa jo toiselle kierrokselle.
14



Pöytäkirjan asiakohta PTK 114/2016 vp
14.58 Olli-Poika Parviainen vihr: Arvoisa herra puhemies! Kiitos hyvästä käydystä kes-
kustelusta ja ministerille alustuksesta. Tämä laki on tarpeellinen, ja meidän täytyy käyttää
kaikki keinot, joilla voimme estää terrorismin ja rahanpesun kaikenlaisen toiminnan yh-
teiskunnassamme. Meidän on puututtava näihin tiukasti ja yhdessä.

Laajennan keskustelua edelleen harmaaseen talouteen ja aggressiiviseen verovältte-
lyyn, joista täällä on käyty ansiokasta keskustelua. Toisin esiin myös sen huolen, että kun
viime keväänä keskustelimme Panama-paperien seurauksena tässäkin salissa aggressiivi-
sen verovälttelyn ongelmista yhteiskunnassamme — nythän Finnwatchin tuoreen raportin
mukaan 400—1 400 miljoonaa euroa Suomi menettää vuosittain pelkästään aggressiivi-
sen verovälttelyn seurauksena — niin tällöin kyselytunnilla pääministeri Sipilä tarjosi
eräänlaisen ratkaisun kysymykseen: perustettiin tällainen parlamentaarinen työryhmä, jo-
hon edustaja Harakkakin viittasi, selvittämään aggressiivisen verovälttelyn ja harmaan ta-
louden tilannetta Suomessa ja myös estämään sitä. No, tämä työryhmä muuttui matkan var-
rella seurantaryhmäksi, eli siltä vietiin käytännössä toimintavaltuudet. Tämän jälkeen tämä
seurantaryhmä on kokoontunut yhden kerran: se joi kahvit, ja se sai tilannekatsauksen.
Ihan hyvä juttu sinänsä, mutta minä katsoisin, että tämän salin arvovalta ja tämän asian va-
kavuus edellyttävät tältä työltä vähän suurempaa draivia. Minä toivon, että tällainen tapa
perustaa työryhmiä, tai siis ohjausryhmiä, ei ole keino ohjata keskustelua pois vaikeista ai-
heista, sillä meidän tarvitsee löytää näihin kysymyksiin ratkaisut yhdessä.

Olen toiveikas sen suhteen, että tämänkin viestin joku kuulee ja ehkä me pääsemme näi-
den kysymysten pariin vielä uudestaan. Sitä ennen tehdään kaikki mahdollinen, myös
muun lainsäädännön puolella, jotta voimme näihin monimutkaisiin ongelmiin puuttua.

Ensimmäinen varapuhemies Mauri Pekkarinen: Myönnän vielä vastauspuheenvuoron
edustaja Raatikaiselle, ja sitten ministeri puhuu.

15.00 Mika Raatikainen ps (vastauspuheenvuoro): Arvoisa herra puhemies! Täällä on
nyt pariin otteeseen viitattu tähän harmaan talouden parlamentaariseen seurantaryhmään,
jonka puheenjohtaja satun olemaan. Ihan sattumalta olen jonkun verran harmaata taloutta
tutkinut ja myöskin korruptiota ja terrorismissakin ollut hiukan mukana — en tekijänä,
vaan tutkintapuolella — niin että minulla on ehkä jonkunnäköistä kokemusta. Se on hie-
noa, että täällä on paljon asiantuntijoita paikalla, muitakin kuin minä.

Mitä tulee tähän parlamentaariseen harmaan talouden seurantaryhmään, niin viime vii-
kolla tapasin uuden sihteerin, siellä on sihteeri vaihtunut. Kysyin, mikä on tilanne. Tilanne
on nyt se, että ollaan järjestämässä kokousta joulukuussa. Minulla ei ole tapana, toisin kuin
ehkä sosialidemokraateilla, järjestellä kokouksia vain sen takia, että ollaan kokouksessa.
Niitä järjestetään silloin, kun on jotain kerrottavaa. Tämä ei ole kovin monimutkainen asia,
ja näin tehdään nytkin. — Kiitos. 

Ensimmäinen varapuhemies Mauri Pekkarinen: Ja nyt siirrymme ministerin puheen-
vuoroon. — Ministeri Risikko.

15.01 Sisäministeri Paula Risikko: Arvoisa herra puhemies! Sanon muutamasta asiasta
ja sitten vielä jatkan jossain muussa puheenvuorossani.

Kiitos näistä hyvistä kommenteista ja myöskin siitä evästyksestä, mitä on annettu. Tuos-
sa ihan muutamalla sanalla sanon tästä, kun on syytetty, että tämä direktiivi toisi ylisään-
15



Pöytäkirjan asiakohta PTK 114/2016 vp
telyä. Se onkin totta, että se direktiiviin nähden tuo jonkin verran, johtuen meidän kansal-
lisesta sääntelystä. Tämä direktiivihän edellyttää, että pankkiala ja sitten vakuutuspuolelta
henkivakuutukset ja sijoitusvakuutukset kuuluisivat tämän tunnistusmenettelyn piiriin,
mutta me olemme tässä laissa esittämässä, että siinä on koko vakuutusala, kokonaisuudes-
saan vakuutusala. Ja millä perusteella? Siitä syystä, että meidän kansallinen lainsäädäntö
on jo monia vuosia pitänyt sisällään koko vakuutusalan. Jo ensimmäisessä rahanpesulaissa
1998 on huomioitu vahinkovakuuttamisen rahanpesuriskit, ja työeläkevakuutukset on si-
sällytetty 2008 rahanpesulain soveltamisalaan. Ja nyt siis pankkialan lisäksi tulee vakuu-
tusala kokonaisuudessaan, vaikka direktiivi ei sitä täysin edellyttäisi, johtuen siis meidän
omasta kansallisesta lainsäädännöstä.

Sosiaaliturvan luonteisissa vakuutuksissa sovelletaan yksinkertaistettua menettelyä. Se
on täällä jo sanottu, ja sen lisäksi on sanottu vielä, että asetuksella voidaan tarkentaa niitä
tuotteita, joihin voidaan käyttää myös yksinkertaistettua menettelyä — mutta se tulee sit-
ten vasta asetuksella. Korostan, että täysin uusi sääntely perustuu neljänteen rahanpesudi-
rektiiviin, ja sieltä tulee se kaikki täysin uusi sääntely tähän lainsäädäntöön.

Täällä kysyttiin myöskin — edustaja Heinonen kysyi — tästä Paf-tilanteesta. Se kuuluu
soveltamisalaan samalla tavalla kuin Veikkaus Oy, toimivalta valvonnassa on tarkoitus
siirtää maakunnan hallitukselle niin sanotulla sopimusasetuksella itsehallintolain mukai-
sesti.

Täällä kysyttiin myös harmaan talouden estämisestä ja siitä erittäin ansiokkaita puheen-
vuoroja pidettiin. Kyllä tämä hallitus pitää huolta myös tästä harmaan talouden estämises-
tä monilla eri keinoin. Kysyttiin — edustaja Räsänen kysyi — myös näistä taloudellisista
vaikutuksista ja siitä, onko niitä huomioitu. Tästä syystä olen nyt täydentävässä budjetti-
esityksessä esittänyt valtiovarainministeriölle, että me saisimme lisää rahoitusta tulevan
vuoden budjettiin johtuen tästä, että me tarvitsemme sitä tässä hyvin monella sektorilla.
Tulee sitä sitten kuinka paljon harmaan talouden estämiseen, niin nämähän ovat yleensä
aina kokonaisuuksia, ja kun rikoksia selvitetään, niin siellä saattaa tulla erilaisia asioita sit-
ten vastaan. Mielestäni kaikki se, mitä me pystymme poliisien resursseja lisäämään, auttaa
kyllä tässäkin asiassa. (Antero Laukkanen: Hyvä!)

Palaan vielä seuraavassa puheenvuorossani siihen, miksi poliittista vaikutusvaltaa kysy-
tään. Tässä hieman hämmästelin edustaja Harakan puheenvuoroa, mutta ehkä saan siihen
sitten vielä tarkempaa vastausta, ja kommentoin sitä itsekin vielä.

Ensimmäinen varapuhemies Mauri Pekkarinen: Puhujalistaan.

15.04 Päivi Räsänen kd: Arvoisa herra puhemies! Haluan vielä todeta sen, että pidän tätä
esitystä kannatettavana ja hyvänä, mutta on varmasti tarpeen tarkemmin selventää tiettyjä
yksityiskohtia.

Otan nyt esimerkiksi tämän Finanssivalvontakeskuksenkin esille nostaman kysymyk-
sen, että miten määritellään tämä poliittisesti vaikutusvaltainen henkilö, koska täällä laki-
pykälässä todetaan, että tämä riskiperusteinen arviointi ja nämä kyselyt kohdistuvat niin,
että kysellään, onko asiakas, tai onko hän ollut, poliittisesti vaikutusvaltainen tai sitten
onko hän, tai onko hän ollut, poliittisesti vaikutusvaltaisen henkilön perheenjäsen tai liike-
kumppani. Eli tässä voidaan todellakin näitä kyselyjä ulottaa poliittisesti vaikutusvaltais-
ten henkilöiden perheenjäseniin, lapsiin, jopa entisiin puolisoihin, ja sen takia on aika tär-
keää tietää, koskeeko tämä rivikansanedustajia, koskeeko se kunnanvaltuutettuja. Missä se
16



Pöytäkirjan asiakohta PTK 114/2016 vp
raja menee, kuka on poliittisesti vaikutusvaltainen henkilö? Se ei tästä pykälästä suoraan
käy ilmi. Se lista, johon edustaja Mäkelä täällä viittasi, on ymmärtääkseni sisäministeriön
laatima esimerkkilista, ja sieltä esimerkiksi puuttuvat europarlamentaarikot, jotka ymmär-
tääkseni kyllä tähän listaan periaatteessa kuuluisivat.

Sitten haluan kommentoida sitä vielä, kun täällä puheenvuorossa väitettiin, että tämä
hallitus olisi pitänyt parempaa huolta poliisin resursseista kuin edellinen. (Ben Zysko-
wiczin välihuuto) Tosiasiassa edellinen hallitus piti poliisimäärän noin 7 400—7 500:ssa,
nyt se on laskenut jo parilla—kolmellasadalla ja uhkaa laskea sinne 7 000:een. — Ja edus-
taja Zyskowiczkin (Puhemies koputtaa) tietää, että tekniset kehykset ovat teknisiä kehyk-
siä ja sitten ne poliittiset päätökset tehdään hallitusohjelmissa ja kehyspäätöksissä.

15.06 Leena Meri ps: Arvoisa herra puhemies! Tässä on ollut hyviä puheenvuoroja. Niin
kuin kaikki tiedämme — en lähde sitä kauhean vahvasti tässä toistamaan — rahanpesu ja
rikollisuus ja terrorismi ovat meidän vitsauksia, joihin meidän täytyy löytää vastaukset.

Toisaalta kuitenkin itse juristina ja perustuslakivaliokunnan jäsenenä haluan, että meillä
on tietyt reunaehdot oikeusvaltiossa. Ilokseni huomasinkin, että täällä oli aika pitkät perus-
telut, jopa poikkeuksellisen pitkät perustelut, perustuslakivaliokunnan kannanottoa varten.
Kun katselin täällä, mitä perustuslain pykäliä me joudumme perustuslakivaliokunnassa
pohtimaan, niin ne tulevat olemaan ainakin yksityiselämän suoja, erityisesti kotirauhaan
liittyvät asiat, henkilötietojen suoja, omaisuudensuoja ja elinkeinovapaus.

Lisäksi täällä minusta erittäin mielenkiintoista oli oikeusturvan takeet. Perustuslaissa-
han on säädetty, että jokaisella tulee olla oikeus saada asiansa käsitellyksi asianmukaisesti
ja ilman aiheetonta viivytystä toimivaltaisessa tuomioistuimessa. Vaikka perustuslain 21 §
ei sisällä luetteloa oikeusturvan osa-alueista, oikeudenmukaisen oikeudenkäynnin käsit-
teeseen on vakiintuneen tulkinnan mukaisesti katsottu kuuluvaksi myös oikeus puolustau-
tua ja valita itse oikeudenkäyntiavustaja. Tämä on täysin selvä tilanne: jos olet syytettynä,
sinulla täytyy olla juridista apua, jotta voit käsitellä sitä asiaa juridisesti. Ja on erittäin tär-
keää, että täällä on lueteltu erikseen ja poissuljettu, että mitään velvollisuutta antaa tietoa ei
tietenkään voi olla henkilöllä, joka on kyseisen syytetyn puolustusasianajaja tai jollain lail-
la neuvomassa häntä. Sehän menettäisi täysin merkityksensä, eihän kukaan voisi enää mi-
tään asianajajalle sen pelossa kertoa, ettei hän voi mahdollisesti puolustautua. Erittäin hy-
vä.

Täällä sitten lisäksi puhuttiin — muistaakseni kristillisdemokraattien edustaja Antero
Laukkanen puhui — vielä yksityisyydensuojasta ja henkilötietojen suojasta, ja se on mi-
nusta erittäin tärkeää ottaen huomioon juuri tämä, mistä edustaja Räsänenkin puhui: kuka
on poliittisesti vaikutusvaltainen henkilö? Mitä tietoja sinne lähdetään rekisteröimään, ja
mitkä ovat välttämättömiä ja tarpeellisia, miten niitä säilötään ja luovutetaan? Kuitenkin
on kysymys perheenjäsenistä, eli pysytään siinä, että sinne talletetaan välttämättömät tie-
dot ja että rekisteri on luotettava ja turvallinen, sieltä luovutetaan tietoja vain välttämättö-
miin tilanteisiin. Täällä oli joitakin puheenvuoroja mediajulkisuudesta, niin että ainakaan
tämäntyyppisiä asioita ei missään tapauksessa voi suoralta kädeltä lähteä mediaan avaa-
maan. Täytyy aina olla varovainen, ihmiset voivat ymmärtää myös väärin, joku voi saada
semmoisen leiman, että on jotenkin vähän outo, kun nimi on jossakin listassa. Täytyy aina
muistaa, että asiat eivät aina välttämättä ole niin kuin ne ovat, vaan ne ovat sitä, miltä ne
näyttävät. On mietittävä myös ihmisten yksityiselämää, ja se on tärkeätä tässä punninnas-
sa.
17



Pöytäkirjan asiakohta PTK 114/2016 vp
Täällä tuli kritiikkiä tästä — oliko edustaja Parviainen vai kuka esitti kritiikkiä tästä —
että tämä harmaan talouden seurantaryhmä ei ole nyt kokoontunut. Olen itsekin sen jäsen,
ja tosiaan puheenjohtaja, edustaja Raatikainen, on sen kutsunut koolle. Me siis joimme
kahvia, kyllä, mutta noin pari tuntia kävimme asioita läpi, ja minä ainakin koin, että pys-
tyin vaikuttamaan. Olin perehtynyt asioihin etukäteen — poliisi, tuomioistuinlaitos, näin
— niin että kyllä minä ainakin koin, että pystyin vaikuttamaan. Kyllä me ihan aidosti siellä
teimme muutakin kuin joimme kahvia. En haluaisi, että vähätellään meidän työtämme, se
on ihan vakavaa työtä. Minusta on aivan hienoa, että edustaja Raatikainen ei pidä kokouk-
sia vain sen takia, että me sinne menisimme nimenomaan juomaan sitä kahvia, jos siellä
kerran ei ole sellaista asiaa. Siellä oli todella paljon asioita, me saimme raportteja, veimme
asioita eteenpäin. Minulla ei ole ollenkaan sellainen kuva, että se on heitetty ikään kuin
tuosta vain ja juotu kahvia. Annetaan oikea käsitys. Kuitenkin täällä kansalaiset seuraavat
näitä ohjelmia ja lähetyksiä ja tulee palautetta, että täällä salissa ei istuta eikä tehdä mitään.
Olen yrittänyt kertoa, että me istumme valiokunnissa ja kokouksissa ja me teemme siellä
aitoa työtä emmekä vain juo kahvia — niin kuin edustaja tietää hyvin.

15.12 Outi Alanko-Kahiluoto vihr (vastauspuheenvuoro): Arvoisa puhemies! On tietys-
ti hyvä tietää, että pari kokousta on pidetty (Eduskunnasta: Yksi!) — tai yksi kokous on pi-
detty (Ben Zyskowicz: Ja yksi on tulossa!) — ja yksi on ehkä tulossa — mutta kun ottaa
huomioon, että tässä salissa käytiin mielestäni erittäin hyvä, rakentava — jopa voi puhua
yksimielisyydestä — keskustelu siitä, miten Suomen eduskunnan pitäisi puuttua nimen-
omaan aggressiiviseen verovälttelyyn, jotta me saisimme verotuloja eikä tarvitsisi leikata
palveluista, koulutuksesta ja niin edelleen, ja pääministeri Sipilä lupasi eduskunnalle, että
ryhdytään ripeästi toimiin, ja hallitus on tästä samaa mieltä, että tarvitsemme tietoa ja tar-
vitsemme toimia verovälttelyyn puuttumiseksi, niin nyt on vuosi mennyt ja on pakko
myöntää, että yhtään mitään ei ole tapahtunut. Tänään ilmestynyt Finnwatchin raporttikin,
jossa tosiaan todettiin, että Suomi menettää vuosittain satoja miljoonia euroja verovältte-
lyn vuoksi, on tehty joukkorahoituksen turvin. Tavalliset kansalaiset ovat vapaaehtoisesti
maksaneet sen tutkimuksen, (Puhemies koputtaa) koska hallitus on leikannut nolliin näi-
den järjestöjen toiminnan, jotka tekevät tällaista tutkimusta.

Ensimmäinen varapuhemies Mauri Pekkarinen: Puhujalistaan siirrymme tässä vai-
heessa.

15.13 Mika Kari sd: Arvoisa herra puhemies! Nyt en puhu kahvista enkä kahvikupeista,
mutta tärkeistä resursseista kuitenkin. On hyvä, että hallitus on tehnyt esityksen rahanpe-
sun ja terrorismin rahoittamisen kitkemiseksi tästä maasta. Esitys ja erityisesti esityksen ta-
voitteet ovat luonnollisesti hyvinkin kannatettavia.

Mutta kysyn resursseista. Viime keväänä tässä salissa käytiin pitkä keskustelu veropa-
ratiiseista niin sanottujen Panaman papereiden yhteydessä. Tuolloin niin tässä salissa kuin
myöhemmin illalla Yleisradiossa A-studiossa nousivat esiin myös viranomaisten resurssit
tehdä tärkeää harmaan talouden torjuntatyötä, veroparatiisien kitkemistyötä ja niin edel-
leen. Yleisradion A-studiossa veroneuvos Markku Hirvonen toi esiin Verohallinnon asian-
tuntijoiden vähäisyyden. Tässä puheenvuorossaan hän toi esiin, että Verohallinnolla on
käytettävissään 15 asiantuntijaa veroparatiisityön osalta — 15, kun samaan aikaan Ruot-
sissa vastaavien virkamiesten määrä on 200 ja Norjassa 100. Kysyn ministeriltä: mitkä re-
18



Pöytäkirjan asiakohta PTK 114/2016 vp
surssit meillä on käytettävissä rahanpesun kitkemiseen ja terrorismin torjuntaan, jos ote-
taan vertailuluvuksi tämä aikaisemmin mainitsemani veroparatiisityön osa? Pelkät ohjel-
mat ja lakiesitykset eivät — eivätkä myöskään nämä parlamentaariset työryhmät — var-
mista sitä, että tässä työssä onnistutaan, vaan nimenomaan me tarvitsemme niitä käsiä. Po-
liisin puolella puhutaan poliisin resurssien lisäämisestä. Haluan muistuttaa, että nyt ainoas-
taan pysäytettiin se alamäki, mikä on jo vuosia tässä tasavallassa jatkunut, poliisien määrän
väheneminen, ja sille pysähdykselle sosialidemokraatit antavat täyden tuen, niin kuin an-
noimme viime keväänä sisäisen turvallisuuden selonteon ryhmäpuheenvuorossamme.

15.15 Johanna Karimäki vihr: Arvoisa puhemies! Harmaan talouden kitkeminen ja ter-
rorismin torjunta on mitä tärkeintä, ja tämä hallituksen esitys on erittäin hyvä. On myös tär-
keätä, että saamme lain Rahanpesun selvittelykeskuksesta.

Yksi erittäin julma ja vastenmielinen osa harmaata taloutta on ihmiskauppa. Se on jul-
maa rikollisuutta, jossa rikotaan ja hajotetaan ihmisiä. Joitakin vuosia sitten vähemmistö-
valtuutettu selvitteli Suomen tilannetta, ja myös meillä on yllättävän paljon ihmiskauppaa.
Vähemmistövaltuutetun ansiokkaan raportin pohjalta on parannettu tilannetta Suomessa,
on saatu uhrien auttamisjärjestelmä, on parannettu uhrien tunnistamista, mutta yksi keskei-
nen ehdotus, mitä vähemmistövaltuutettu silloin teki, on se, että rikospoliisiin perustettai-
siin erityinen yksikkö tutkimaan ihmiskauppaa ja siihen liittyvää rikollisuutta. Tämä rikol-
lisuus on todellakin rajat ylittävää, ja se liittyy hyvin vahvasti moneen muuhun rikollisuu-
teen, kuten rahanpesuun. Kysyisin ministeriltä: onko EU:sta kenties tulossa joitakin uusia
työkaluja tai vahvistusta ihmiskaupan torjuntaan, tai voisitteko ajatella, että rikospoliisi
Suomessa voisi vahvistaa ihmiskaupan tutkimista tai perustaa tällaisen yksikön, mitä vä-
hemmistövaltuutettu aikoinaan esitti?

15.17 Timo Harakka sd: Arvoisa puhemies! Edustaja Raatikainen, joka on harmaan ta-
louden seurantaryhmän puheenjohtaja, vastasi kysymykseeni, mahtaako ryhmä kokoontua
vielä tämän vuoden puolella. Onhan se kieltämättä outoa, että täällä salissa pitää kysellä,
kun muuta yhteydenpitoa ei ole. Tuossa juhannuksen alla pidetyssä kokouksessa todettiin,
että seuraava tapaaminen on lokakuussa. Kun nyt ollaan marraskuun puolivälissä, voisi
ehkä olettaa, että jäsenille lähetetään jotain viestiä, miksi kokoontuminen on viivästynyt.
No, sen sijaan, että edustaja Raatikainen olisi edes muodon vuoksi pahoitellut, hän katsoi
aiheeksi vinoilla kysyjälle. Jos olisin ilkeä ihminen, niin tulkitsisin, että tyylilaji paljastaa
hallituksen asennoitumisen harmaan talouden vastaiseen työhön. (Teuvo Hakkarainen:
Minä olen!) Mutta onneksi en ole.

15.18 Krista Kiuru sd: Arvoisa puhemies! Olemme erittäin tärkeällä asialla, sillä tänään
voidaan myöskin tehdä suuntaa viivaavia päätöksiä siitä, otetaanko Suomessa veronkierto
tosissaan. No, hyvin kuvaavaa tälle kansalliselle keskustelulle viime aikoina on ollut se,
että me yhdessä kyllä jaamme käsityksen siitä, että veronkierrolle pitää panna stoppi, mut-
ta siitä, mitä se tarkoittaa, me olemmekin sitten jo kovin eri mieltä. Olen kuitenkin iloinen
siitä, että opposition kritiikki veronkierron tiukempaan otteeseen on siinä mielessä kuultu,
että olemme tänään käsittelemässä hallituksen esitystä. Mutta voi sanoa, että monellakin
tavalla kyllä nyt juoksua pitäisi kaikilla tavoin parantaa.

Ensinnäkin voi todeta, että tehdyt työt kertovat paljon siitä, minkälaista veronkiertoa täl-
lä hallituspohjalla aiotaan suitsia. Tosiasiassa EU:ssa on hyvin tiukasti linjattu ja lähdetty
19



Pöytäkirjan asiakohta PTK 114/2016 vp
siitä, että tämä nousee erityisen suurelle agendalle. Valitettavasti Sipilän hallituksessa tah-
ti on ollut vähän toinen. EU:n pyrkimykselle ja tarmokkuudelle siinä, että toimitaan uudel-
la veronkiertodirektiivillä ja myös haastamalla näitä monikansallisia yrityksiä jopa oikeu-
teen, ei ole Suomessa ollut kovin montaa korvaa kuuntelemassa tätä tärkeää työtä. Nyt me
olemme tilanteessa, jossa kyllä pitää hiukan tiukemmin hallituksen puuttua siihen, että me
pystyisimme selkeästi tiukemmin ottamaan kiinni veronkierron välttelystä. EU:ssa on ar-
vioitu, että veronkierron välttelyllä voitaisiin käytännössä kotiuttaa verotonta tuloa jopa
1 000 miljardia euroa. Suomessakin tämä summa nousee satoihin miljooniin lähteestä riip-
pumatta.

Arvoisa puhemies! Sitten iso kysymys on se, mitä me tarkoitamme silloin, kun me pu-
humme verojen kierrosta ja niiden välttelystä — aggressiivinen verosuunnittelu, verosuun-
nittelu vai verojen kierto? Se on selvää, että verojen kierto on laitonta ja sitä ei tule missään
olosuhteissa yhdenkään kansanedustajan puolustella. Verosuunnittelua taas on pidetty lail-
lisena, mutta aggressiivisen verosuunnittelun ainakin lain hengen mukaisesti voidaan kat-
soa olevan sellaista, että se olisi lain hengen vastaista. Nyt minä ihmettelen, kun niin pal-
jon on joko lain hengen vastaista tai jopa lain vastaista toimintaa vielä liikkeellä, miksi ei
oteta tiukemmin kantaa näihin asioihin.

Olemme sosialidemokraattisessa vaihtoehtobudjetissa esittäneet, että me voisimme til-
kitä valtiontaloutta ottamalla käyttöön sellaista verotonta tuloa, joka ei ole ollut verotetta-
vissa aikaisemmin. Yksi esimerkki siitä on sijoitusvakuutukset. Tämän hallintarekisteri-
keskustelun yhteydessä me tulimme yhdessä siihen johtopäätökseen, että on selvää, että
kyllä meidän täytyisi pystyä paremmin kuvaamaan sitä, mitä omistajuutta kenelläkin on.
Tänä päivänä keskustellaan lehtien palstoilla tavallisten ihmisten omistajuudesta hyvin
paljon ja myöskin niistä mahdollisista kytköksistä. Sen sijaan meillä jatkuvasti on täällä sa-
lissa sellaisia osapuolia, jotka haluavat jättää nämä monenlaiset kytkökset paljastamatta, ja
se ei osoita kauhean hyvää tapaa suhtautua tähän veronkierron vastaiseen politiikkaan.

Haluankin nyt kannustaa hallitusta siihen, että jos sijoitusvakuutukset otettaisiin tämän
verotuksen piiriin, jopa sillä varsin kevyesti verottavalla mallilla, jota sosialidemokraatit
ovat esittäneet, niin me saisimme paljon sellaisia eriä näkyviin, jotka ennen eivät ole tul-
leet esiin. Sen takia kannustaisinkin nyt edustaja Raatikaistakin ottamaan nämä asiat siellä
omassa työryhmässä esille, jos hallitus itse näitä ei ole tuomassa päivänvaloon. Toinen iso
juttu sekä maailmalla että meillä on tämä holdingyhtiökäytäntö, jossa saman ison yhtiön si-
sällä voidaan näitä erilaisia eriä hinnoittelulla kikkailla, ja siltä osin minä kyllä pidän sitä
isona kysymyksenä suomalaisen yhteiskunnan kannalta, koska tähän asiaan tullaan halli-
tuksen taholta kunnolla puuttumaan. Me pystyisimme myös omalla toiminnallamme esit-
tämään esimerkkejä siitä, että näin ei voi toimia.

Lisäksi lopuksi on todettava, että on paljon muita esimerkkejä siitä, että jos me emme
osallistu EU:n yhteisiin talkoisiin näiden monikansallisten yritysten suitsimiseksi ja niiden
toiminnan suitsimiseksi, niin me olemme tilanteessa, jossa me samaan aikaan sille argu-
mentille annamme siipiä, joka kulkee niin, että verojen kierto on vain pakko tehdä, jotta
menestyisi, eikä sellaiselle maailmalle ole kyllä kovin hedelmällistä maaperää jatkossa, jos
me ajattelemme, että kaikki näin toimisivat. EU:n alueella on erityisen tärkeätä, että me
voisimme tuomita sellaisen toiminnan, jossa perusfilosofiana on se, että vain veroja kier-
tämällä voi menestyä. Se ei voi olla kunnollisen EU-tasoisen yhteiskuntajärjestelmän pe-
rusta, että me sallimme, että on näin paljon verotonta ainesta, jota ei tarkoituksellisesti ha-
luta ottaa tämän verotuksen piiriin.
20



Pöytäkirjan asiakohta PTK 114/2016 vp
Siksi minä kannustaisin hallitusta edelleen. Terhakka uusi ministeri, harmaan talouden-
kin first lady, voisi hyvin ottaa laajemman erän tähän niitä asioita, joita hallituksessa ottai-
sitte tämän harmaan talouden torjuntaan, mutta myöskin näitä eriä, joita jo äsken mainit-
sin, joissa me saisimme omaisuuseriä paremmin näkyviin ja tämän verotuksen ja avoimuu-
den piiriin. Kyllä tässä kansallisillakin talkoilla on tehtävissä ja EU-talkoilla varsinkin, ja
jos muuten tämä tuntuu vastenmieliseltä, niin totean, että viime hallituskaudella aloitettiin
erittäin esimerkillinen veronkierron vastainen toiminta, ja siltä osin uskon, että eräs avain-
henkilö oli silloinen valtiovarainministeri Jutta Urpilainen, joka kaikilla areenoilla oli tä-
män agendan kanssa liikkeellä. Nyt tämä sopisi kyllä oikein hyvin esittelevän ministerin-
kin rooteliin.

15.25 Mika Raatikainen ps: Arvoisa herra puhemies! Hallituksen esitys on tietysti kai-
kin puolin kannatettava. Muistuttaisin vielä kaikkia salissa olevia, että kysymyshän on lop-
pujen lopuksi rahasta, että paljonko pannaan poliisiin ja tutkintaan rahaa. Koskee myöskin
suojelupoliisia. Että mitä enemmän sinne sitä laitetaan, sitä enemmän saadaan voimaa, ja
tällä hetkellähän meillä on kuitenkin tämä suhdeluku todella alakanttiin verrattuna mihin
tahansa muuhun Euroopan maahan, tämä lukumäärä, paljonko täällä on poliiseja. Näin se
vain menee ikävä kyllä.

Vielä tuosta harmaan talouden parlamentaarisesta seurantaryhmästä: Katselin noista
muistiinpanoista, että olen lokakuussa ollut yhteydessä sinne. Sain silloin tiedon, että siel-
lä on sihteeri vaihtunut, ja kävin itse asiassa sihteeriä tapaamassa täällä viime viikolla.
Suunniteltu päivämäärä kokoukselle... Harakalle ja muille tiedoksi, että ei ole vielä varmis-
tettu mutta 16.12. on ehdotettu. Muille voisin vielä kertoa, että nyt kannattaa muistaa, että
silloin kun meillä oli tämä ensimmäinen kokous, siellä oli jo strategiaa varsin pitkälle luo-
tu, ja siellä on myöskin 20 kohdan suora toimenpideohjelma jo tehty. Tähän voisin vielä sa-
noa, että kannattaa muistaa, että kyse on seurantaryhmästä. Me emme ole suunnitteluryh-
mä. — Kiitoksia.

15.26 Olli-Poika Parviainen vihr (vastauspuheenvuoro): Arvoisa herra puhemies! Kii-
tos edustaja Raatikaiselle tästä selvennyksestä, ja syy tähän työn viivästymiseen, sikäli
kuin henkilöstövaihdoksista on kyse, on toki varsin inhimillinen ja ymmärrettävä.

Kritiikkini kohdistuikin nimenomaan siihen, että työryhmä muuttui matkan varrella seu-
rantaryhmäksi ja seurantaryhmän fokus vielä rajoittui yleisesti esimerkiksi niin, että ag-
gressiivinen verovälttely ei ollut mukana vaan me keskitymme siellä työryhmässä har-
maan talouden torjuntaan — joka sekin on äärimmäisen tärkeää, enkä tarkoita muuta vaan
haen sitä, että tämä työ on niin suuri, että se vaatii minun mielestäni paitsi tältä työryhmäl-
tä myös koko eduskunnalta mahdollisimman laajan kirjon erilaisia toimenpiteitä. Ehkä me
voisimme siinä joulukuun kokouksessa työryhmässä sitten miettiä yhdessä, millaisia aske-
leita otamme eteenpäin, jotta saamme aidosti tämän työn seuraavalle vaihteelle.

15.27 Timo Harakka sd (vastauspuheenvuoro): Arvoisa puhemies! On hyvä nyt tietää,
että tämä keskustelu puheenjohtajan ja sihteerin välillä on käyty. En näe mitään erikoista
syytä siihen, miksei meitä jäseniä olisi voitu informoida siitä, että suunnitelmat ovat muut-
tuneet, ja miksei muutoin kuin näin erikseen kysyttäessä.

Kyllä varmaankin oli ihan aiheellista ja paljastavaakin se, millä tavalla puheenjohtaja
Raatikainen luonnehti tämän ryhmän työtä. Meillä on tarkoitus vain seurata. Nyt ehkä
21



Pöytäkirjan asiakohta PTK 114/2016 vp
meillä on lievä erimielisyys siitä, kuka haluaa seurata lähempää ja kelle riittää seurata kau-
empaa.

15.27 Pauli Kiuru kok (vastauspuheenvuoro): Arvoisa herra puhemies! Poliisien määrä
on tässä useammassa puheenvuorossa tullut esille. Olen monessa yhteydessä aikaisemmin
kantanut asiasta huolta niin kuin moni muukin täällä ja kannan myös tulevaisuudessa. Jos
Suomessa olisi poliiseja sama määrä kuin Ruotsissa, jos suhteutetaan siis väkiluvut, Suo-
messa poliiseja pitäisi olla noin 10 000. Mutta suoraan näitä ei tietenkään voi verrata, kos-
ka eri maissa poliiseilla on erilaisia tehtäviä. Niitä on jaettu eri tavalla eri viranomaisten
kesken, ja siinä suhteessa suorat vertaukset eivät ole mahdollisia. Sisäisen turvallisuuden
selonteossa luvattiin, että 7 000:een vakiinnutetaan, ja viime viikolla ministeriö tiedotti,
että talousarviota täydennetään niin, että saadaan luku pysymään 7 200:ssa, mikä oli erit-
täin hyvä uutinen.

Ensimmäinen varapuhemies Mauri Pekkarinen: Puhujalistaan.

15.29 Outi Mäkelä kok: Arvoisa puhemies! Tämä puheenvuoro oikeastaan oli tarkoitet-
tu vastaukseksi edustaja Räsäselle, joka tosin lähti täältä jo pois, kun edustaja Räsänen
hämmästeli, että puuttuvatko tästä listasta Euroopan parlamentin jäsenet.

Nyt kun katsoo tätä pykälätekstiä, täällä todetaan, että "poliittisesti vaikutusvaltaisella
henkilöllä tarkoitetaan luonnollista henkilöä, joka toimii tai on toiminut julkisessa tehtä-
vässä valtionpäämiehenä - - parlamentin jäsenenä". Elikkä tässä nyt ei eritellä, onko kan-
sallisen parlamentin jäsenestä vai Euroopan parlamentin jäsenestä kyse, mutta ilmeisesti
tässä nyt tarkoitetaan sitten molempia.

Samalla kiinnitti huomion tämä poliittisesti vaikutusvaltaisen henkilön perheenjäsenen
määrittely. Täällä on todettu, että "aviopuoliso tai kumppani, joka asianomaisen maan kan-
sallisessa lainsäädännössä rinnastetaan aviopuolisoon", ja mielestäni tässä on syytä kyllä
tehdä sitten tulkinta, onko kyse myös avopuolisosta, joka meillä käytännössä tarkoittaa si-
tä, että asuvat samassa osoitteessa.

15.30 Hanna Sarkkinen vas: Arvoisa puhemies! Täällä on puhuttu aggressiivisesta vero-
välttelystä, ja on hyvä, että puhutaan, sillä aggressiivinen verosuunnittelu ja verovälttely
on valtava ongelma. Finnwatchin arvion mukaan Suomi menettää vuosittain veroja 430—
1 400 miljoonaa euroa. Joka tapauksessa ne ovat valtavia summia pois yhteisestä hyvästä,
ja se on iso kilpailuvääristymä suuryrityksen eduksi. Siinä kärsivät pienyritykset, jotka ei-
vät pysty tällaista kansainvälistä aggressiivista verosuunnittelua tekemään. On erittäin tär-
keää, että tähän ilmiöön puututaan: niin kansainvälisesti EU-tasolla kuin kansallisestikin
tehdään se, mitä voi. On hyvä, että meillä on harmaan talouden torjumisen parlamentaari-
nen ryhmä, mutta sen pitäisi toimia, ja ei riitä, että se kokoontuu, vaan hallitukselta odote-
taan nyt toimia aggressiivisen verovälttelyn kitkemiseksi.

On myös muistettava, että eduskunta on muutama vuosi sitten hyväksynyt ponnen, joka
edellyttää aggressiivisen verosuunnittelun aiheuttamien veromenetysten arvioimista ja ra-
portoimista vuosittain eduskunnalle. Tätä ei valitettavasti ole toteutettu, vaikka ponsi on
hyväksytty, mutta onneksi nyt Finnwatch on julkistanut tämän arvionsa. Mutta tarvittaisiin
kyllä myös arviota ministeriön puolesta paikkaamaan tätä tietovajetta, koska toiminnan
edellytys on paikkansapitävä tieto.
22



Pöytäkirjan asiakohta PTK 114/2016 vp
Mutta, arvoisa puhemies, haluaisin tähän tematiikkaan liittyen kysyä ministeriltä: mitä
aiotaan tehdä tämän aggressiivisen verosuunnittelun aiheuttaman verovajeen raportoinnin
parantamiseksi eduskunnalle, ja mitä aiotaan tehdä ylipäätään tähän ilmiöön puuttumisek-
si, ja onko hallitus tuomassa eduskuntaan suunnitelman aggressiivisen verosuunnittelun
torjumiseksi?

Lisäksi haluan kysyä: mitä aiotaan tehdä valtio-omisteisten yhtiöiden veroraportoinnin
parantamiseksi? Tästä on linjattu, että valtio-omisteiset yhtiöt tekevät maakohtaista kirjan-
pitoa ja veroraportointia, mutta tämä veroraportointi on osoittautunut erittäin puutteellisek-
si. Tämä on sellainen ongelma, mikä voidaan (Puhemies koputtaa) omalla päätöksellä kor-
jata heti.

15.32 Jari Myllykoski vas: Arvoisa herra puhemies! Hallituksen esitys eduskunnalle
laiksi rahanpesun ja terrorismin rahoittamisen estämisestä on varmasti meidän kaikkien
mielestä tervehdittävä ja oikeinkin hyvä. Keskustelu on toki laajentunut aggressiiviseen
verosuunnitteluun, mutta pitäytyäkseni ehkä lähempänä tätä aihetta — kuinka terrorismia
rahoitetaan ja rahanpesua tapahtuu — varmasti arvon ministerillä on niin kuin arkipäiväs-
sä ehkä lähempänäkin kokemuksia, mitä meillä täällä kansallisesti tapahtuu. Meillä täällä
kansallisesti tapahtuu kuittikauppaa, meillä pimitetään yritysten rahavirtoja niin, että meil-
lä maksetaan tässä maassa alipalkkaa, jolloin tavallaan tilaajalta saatu tuotto ei kohdennu-
kaan niin kuin normaalissa liiketoiminnassa, vaan jää verotettavaa rahaa pois, joka on sillä
harmaalla alueella. Esimerkiksi sellainen ulkomaalainen toimija, joita nyt meillä täällä esi-
merkiksi telakkateollisuudessa on, joka tulee tänne ja käyttää alipalkattua henkilöstöä, saa
veroetuutta, ja se on juuri sitä harmaata aluetta, mitä on sitten helppo kohdentaa näille ri-
kollisjärjestöille.

Meillä tässä maassa toimii ja on kuittikaupasta kiinni jääneitä rikollisjärjestöjä, ja meillä
siis pitäisi olla tämä homma hanskassa. Siksi kysynkin tässä jo esimerkiksi edustaja Ihalai-
sen listaamia asioita, jotka tukkivat niitä todellisia kanavia, joiden kautta meillä tapahtuu
verovälttelyä rikollisten toimintojen rahoittamiseksi, ja se on vain sitten se yksi kanava,
että se menee tänne terrorismin puolelle. Tämä veronumero ja tilaajavastuulain kehittämi-
nen siihen suuntaan — olisivatko nämä nyt siinä keskiössä? Että vaikka tämä on EU-ve-
toinen, nyt kansallisesti (Puhemies koputtaa) kannattaisi tulla tähän talkooseen mukaan.

15.34 Sari Tanus kd: Arvoisa puhemies! Tämä hallituksen esitys rahanpesun ja terroris-
min rahoittamisen estämiseksi on hyvin tärkeä ja kovasti kannatettava. Näihin epäkohtiin
ja näitä lähellä oleviin tahoihin liittyy usein myös ihmiskauppaa ja monia siitä aiheutuvia
lieveilmiöitä. Näiden kitkeminen on erittäin tärkeää.

Mutta vaikka hallituksen esitys on hyvä, niin se ei yksin riitä, vaan tarvitaan riittävät ja
tehokkaasti toimivat resurssit, eli tarvitaan lisää poliiseja — siis riittävästi poliiseja tarttu-
maan ja hoitamaan nämä epäkohdat, mutta tarvitaan riittävästi poliiseja, siis enemmän po-
liiseja, myös siksi, että poliisit itse jaksaisivat valtavan työmäärän ja vastuun keskellä ken-
tällä. Monin paikoin poliisien jaksaminen on koetuksella, ja alanvaihtoa osa kentällä suun-
nitteleekin. Sen vuoksi kysyisinkin ministeriltä: huomioidaanko poliisien omaa jaksamista
riittävästi ja saadaanko jatkossa oikeasti riittävästi lisää resursseja?

15.35 Maria Tolppanen sd: Arvoisa puhemies! Ihan julkisista verotiedoista ilmenee, että
suuret konsernit maksavat ulkomailla veroparatiiseissa oleville tytär- ja emoyhtiöilleen
23



Pöytäkirjan asiakohta PTK 114/2016 vp
konserniavustuksia, ja näin ne siirtävät vuosivoittojaan suomalaisen verottajan ulottumat-
tomiin — näin siitä huolimatta, että konserniavustuksen verovähennyskelpoisuus on laissa
sidottu siihen, että molemmat osapuolet, eli sen saava ja sen maksava yhteisö, ovat koti-
maisia Suomeen rekisteröityine kotipaikkoineen. Tämä sama kotimaisuusvaatimus koskee
myös niitä tapauksia, joissa toisen konserniyhtiön kotipaikka on toisessa EU-maassa kuin
Suomessa. Siis näiltä osin tämmöiset sisämarkkinat eivät toimi, vaan täytyy olla nimen-
omaan Suomessa.

Tämä tällä hetkellä voimassa oleva laki on vuodelta 1986 eli ajalta ennen pääomien va-
paata liikkuvuutta Euroopassa, ja tässä laissa on olemassa sellainen porsaanreikä, joka
mahdollistaa konserniavustuksen maksamisen veroparatiisissa olevalle tytäryhtiölle tai
emoyhtiölle. Tässä on yksi sellainen iso asia, millä saataisiin miljoonia kotoutettua, kun
tämä porsaanreikä tukittaisiin. Siitä on muun muassa hallituksella olemassa kyllä lakialoi-
te — toivottavasti menee eteenpäin.

Tässä on myös semmoinen asia, että harmaan talouden torjuntaryhmä olisi voinut käsi-
tellä ja tutkia asiaa, miten muissa maissa maksetaan näitä konserniavustuksia, onko niissä
voimassa ja muutettu lakia vuoden 1986 jälkeen näiltä osin. Meillä ei ole muutettu. Kyllä
meillä, jos meillä on seurantaryhmä olemassa, seurantaryhmän on tehtävä työnsä ja katsot-
tava niin, että nämä asiat menevät sen mukaan, mitä tällä hetkellä on. Ja tästä vaatimukses-
ta, että nämä ovat kotimaisia, on myöskin EU:n tasolla todettu, että näin pitää olla, ja myös-
kin KHO on ottanut asiaan kantaa.

15.37 Ben Zyskowicz kok: Arvoisa herra puhemies! Täällä edustaja Kiurun ja eräiden
muiden toimesta on kiinnitetty huomiota siihen tärkeään kysymykseen, mikä on lakiin pe-
rustuvaa verosuunnittelua ja mikä on niin aggressiivista verosuunnittelua, että se itse asias-
sa johtaa siihen, että kyseessä onkin lain tuntema veronkierto. Näitä rajankäyntejä joutuu
oikeuslaitos tekemään jatkuvasti, mutta kiinnittäisin huomiota siihen, että muutama kuu-
kausi sitten korkein hallinto-oikeus teki kaksi merkittävää ratkaisua, joissa se muistaakse-
ni äänestysten jälkeen — kahdessa merkittävässä ja mittavassa tapauksessa — katsoi, että
niissä esillä olleet rahoitusjärjestelyt olivat itse asiassa veronkiertoa. Ainakin verottaja itse
on arvioinut, että kun näitä korkeimman hallinto-oikeuden linjauksia noudatetaan vastaa-
vissa tapauksissa ja vastaavissa tilanteissa, niin sillä on huomattava verotuottoja lisäävä
merkitys. Kun täällä tämä Raatikaisen työryhmä on ollut keskustelussa esillä, niin uskallan
täältä ehdottaa, että ottaisitte jossain vaiheessa työryhmän agendalle myös näiden suhteel-
lisen tuoreiden korkeimman hallinto-oikeuden ratkaisujen selostamisen ja niiden merki-
tyksen arvioimisen. Uskon, että näillä päätöksillä on jo tehdyille taloudellisille ratkaisuille
suuri merkitys, mutta ennen kaikkea ne myös tulevat ohjaamaan tulevaa käytäntöä näissä
suhteissa terveelliselle pohjalle.

15.39 Krista Kiuru sd (vastauspuheenvuoro): Arvoisa puhemies! Tuli heti mieleen, että
pitää tukea tuota edustaja Zyskowiczin puhetta siinä suhteessa, että olisi varmaan hyvä nyt,
että tämä Raatikaisen työryhmä kokoontuisi. Ottaisitte sinne agendalle tämän, että selvit-
täisitte, millä tavalla Suomessa on tälläkin hetkellä niin paljon tulkinnanvaraisia tilanteita
siinä, mikä on verosuunnittelua ja mikä taas on aggressiivista verosuunnittelua, joka on
lain hengen vastaista, ja siltä osin katsoisitte näitä ennakkotapauksia, mutta toisaalta myös-
kin kävisitte läpi vaikka ne eduskunnassa jo aikaansaadut ja tehdyt ehdotukset. Siinäkin
olisi jo työtä — uskon, että muutamaksi kymmeneksi tunniksi. Eli ei kannata vältellä tätä
24



Pöytäkirjan asiakohta PTK 114/2016 vp
kokoontumista sen takia, että agendaa ei jostain ulkopuolelta ole tullut, vaan kannustan tei-
tä kyllä siihen, että tekisitte aidosti parlamentaarisessa yhteistyössä nyt sellaista siltaa, mis-
tä suunnasta voidaan lähteä yhteistoimin liikkeelle. Ja kyllä näitä ehdotuksia on tämänkin
keskustelun aikana tullut.

Ensimmäinen varapuhemies Mauri Pekkarinen: Puhujalistaan.

15.40 Jari Myllykoski vas: Arvoisa herra puhemies! Muutama arkinen asia vielä liittyen
siihen, kun puhutaan tästä hallituksen hyvästä esityksestä, joka tuolta EU:sta on saanut pot-
kua ja pontta tähän hallitukseen, ja sitä kautta se on täällä meidän eduskunnan käsittelyssä,
ja varmasti tulemme sen täällä hyväksymään ilman soraääniä.

Mutta mitä tapahtuu meillä tässä arjessa: En sano, että se on nyt edustaja Raatikaisen
työryhmä, vaan se on eduskunnan asettama työryhmä, jonka puheenjohtajaksi on edustaja
Raatikainen nimetty. On hyvä, että tämmöinen parlamentaarinen seurantaryhmä onkin.
Tässä oikeastaan edellä edustaja Kiuru rakentavasti toi esille, mitä voitaisiin seurantaryh-
mänkin toimesta tavallaan tehdä. Mielestäni ne meidän terrorismin rahoittamiseen liittyvät
ongelmat ovat meillä olevia nykylainsäädännön mukaisia mahdollisuuksia, joihinka ei ole
puututtu. Ja ei tietenkään ole sitten seurantaryhmän tehtävä — mahdollisesti, jos tämmöi-
siä seurantoja tehdään — toimia pelkästään sen olemassa olevan hallituksen lainsäädäntö-
työn osalta tai mitä ollaan aiemmin tehty, vaan nyt olisi hyvä tehdä semmoista vertailua.

Nostan vaikkapa yhden esimerkin siitä, että meillä tässä maassa on lakia säätävällä ja
valmistelevalla oikeusministeriöllä erilainen näkemys kuin valtakunnansyyttäjällä siitä,
onko alipalkkaus rikos vai ei ja onko alipalkkauksen kriminalisointi yleensäkään tarpeel-
lista tässä maassa. Viime eduskuntakaudella edustaja Lindtman teki kyseisen lakialoit-
teen, ja muistelisin, että edustaja Tolppanenkin oli aktiivinen tässä asiassa. Se ei nyt ole sen
kummemmin matkalla edennyt, ja nyt siitä on edelleen tänään hallintovaliokuntaan tuotu
lakialoite, joka totta kai tiedoksi merkittiin. Mutta toivotaan, että tähän voitaisiin puuttua.

Jos otamme esimerkkinä vaikkapa Olkiluoto-työmaan, missä on puolalaisia työntekijöi-
tä: Työsuojeluviranomaisten toimesta todettiin, että heille on työehtosopimuksen mukai-
sesti maksettu liian alhaista palkkaa. Tästä tehtiin tutkinta, ja syyttäjäviranomainen teki
syyttämättäjättämispäätöksen. Tästä edelleen vietiin prosessia eteenpäin, ja kun tämä tuli
sitten siihen pisteeseen, että tämä kyseinen asia oli valtakunnansyyttäjän pöydällä, niin val-
takunnansyyttäjä totesi syyttäjäviranomaisen toimineen oikein, koska hän perusteluissaan
totesi, että työoikeuden professori Koskinen oli todennut, että kun tasavertaisesti kaikkia
puolalaisia oli syrjitty, niin se ei olekaan työsyrjintää eikä työsyrjinnän veroista kiskontaa.

Me luomme täällä omilla mahdollisuuksillamme sitä, että meillä tässä kohtaa nimen-
omaan on mahdollisuuksia välttää veroja sillä, että jokin kansanosa tai meille tulevia työn-
tekijöitä on alipalkalla tai joillakin muilla huonoilla työn ehdoilla ja saadaan sitä verotonta
tuloa, ja se tarkoittaa, että se luo aukon rikollisjärjestöille tai sitten niille tahoille, jotka ha-
luavat rahoittaa vaikkapa terroristijärjestöä.

Toistan vielä, mitä edustaja Ihalainen tässä luetteli, mikä varmasti on siellä sosialidemo-
kraattien varjobudjetin 21 kohdan sisällä, ja niitä vasemmistoliiton eduskuntaryhmä on
ponnekkaasti yhtä lailla tuonut esille sen suhteen, mitä meidän pitäisi tässä kotimaisessa
lainsäädännössä tehdä.

On keinoja, joilla me pystymme toimimaan: Me olemme nähneet rakennusalalla, kuin-
ka hyvä järjestelmä on tähän maahan jo luotu. Nyt me olemme sen tosiasian edessä, että
25



Pöytäkirjan asiakohta PTK 114/2016 vp
meille muutama kuukausi sitten paljastui juuri, että ansiokas ja omilla toimillaan edistyk-
sellinen Turun telakka, omistajana Meyer, on pyrkinyt omin toimin siihen, että siellä ali-
palkkausta ei syntyisi vaan siihen puututaan, ja tämmöinen yritys, joka uudelleen yrittää
tulla sinne työpaikalle, on poissuljettu tämän rikkeensä takia. Mutta nyt tämä prosessi, jos-
sa näitä ketjutuksia on niin paljon, tarvitsee tuekseen samanlaisen lainsäädännön kuin mikä
turvaa rakennusalalla tätä problematiikkaa, veronumeron, ja siellä pitää tilaajavastuulakia
kehittää. Meidän metalli- ja teknologiateollisuudessa on paljon pitkiä prosesseja, joissa
projektien hallinta on alihankintaketjutuksen vuoksi aika mahdotonta ilman, että me kehi-
tämme omaa lainsäädäntöä.

Siinä mielessä toivon, että tässä keskustelussa terrorismin rahoituksesta me huomaam-
me, että meillä on täällä se kotikutoinen ongelma, jolla me avaamme portin ilman, että tar-
vitsee suurta mielikuvitusta käyttää. Mistä se mahdollisuus syntyy? Meillä on iso joukko
liiketoimintakiellossa olevia yrittäjiä, jotka eivät toimi Suomessa, koska ovat liiketoimin-
takiellossa, mutta työskentelevät jonkun muun kautta, pöytälaatikosta, tähän maahan. Se
on ihan tätä päivää. On arvioitu, että tuolla joissakin naapurimaissa on useita tuhansia yri-
tyksiä — no, puhutaan satojen ja tuhansien väliltä — meillä on liiketoiminnassa olevia yrit-
täjiä, jotka toimivat jostakin muualta käsin tänne. Me olemme saaneet lukea kuittikaupas-
ta, sanotaan, liivijengien osalta, jotka harjoittavat tällaista kuittikauppaa, joka mahdollis-
taa verojen maksamattomuuden.

Tässäkään suurta mielikuvitusta ei edustajalta tarvita, kun osaa laskea, että jos me ha-
luamme rahoittaa terrorismijärjestöjä, niin ne ovat ne meidän tässä lähellä olevat mahdol-
lisuudet, jotka ovat se houkutus, ja koska ne ovat siellä harmaalla alueella, me emme pääse
niihin tarttumaan.

Arvoisa puhemies! Näillä muutamilla esimerkeillä haluan, että ministeri ainakin myön-
teisellä hyminällään sieltä paikalta voisi todeta, että no, puhuttiin ainakin asiaa ja katso-
taan, mitä tehdään.

15.47 Maria Tolppanen sd (vastauspuheenvuoro): Arvoisa puhemies! Tuomioistuimia
en lähde asemani takia arvostelemaan enkä arvioimaan tässä ja nyt, mutta sen sanon, että
alipalkkaus on aina tuomittava ja siihen on puututtava. Alipalkkaukseen puuttumisen täy-
tyy koskea myös ulkomailta tulevia työntekijöitä ja lähetettyjä työntekijöitä. Meidän on
hyvä muistaa se, että meillä on olemassa lähetettyjä työntekijöitä varten yhdistelmälupadi-
rektiivi, joka koskee lähinnä sosiaali- ja avustuspuolta, ja tämä on sellainen, mikä pitää saa-
da yltämään myöskin työoikeuden puolelle. On syytä pitää mielessä se, että jos meillä on
lähetettyjä työntekijöitä — kuten puolalaisetkin olivat varmasti, eivät tosin kolmansista
maista vaan täältä — niin heitä täytyy koskea samojen työehtosopimusten kuin meitä.
Palkka täytyy maksaa sen mukaan, mitä työtä tehdään. Meidän on syytä valvoa tämä asia.
Silloin me olemme tasavertaisia ihmisille. Me emme voi olla tasavertaisia silloin, jos kai-
kille puolalaisille maksetaan 2 euroa tuntipalkkaa. Se ei ole tasavertaista, koska meillä on
myöskin suomalaisia työntekijöitä, joille maksetaan vähintään (Puhemies koputtaa) 12 eu-
roa.

Ensimmäinen varapuhemies Mauri Pekkarinen: Puhujalistaan.

15.49 Kimmo Kivelä ps: Puhemies! Keskustelun runsaus ja laaja-alaisuus todistaa väke-
västi siitä, kuinka moninaisesta ongelmasta todellakin on kyse. Puheenvuorot ovat rönsyil-
26



Pöytäkirjan asiakohta PTK 114/2016 vp
leet, mutta kyllähän tämän yhteiskunnallisen syövän, jos näin saa sanoa, lonkerot ulottuvat
mitä ihmeellisimpiin paikkoihin ja monella tavalla. Kaikki tämä tässä keskustelussa ilmi
tullut todistaa siitä, kuinka tervetullutta tämä lainsäädäntö on, ja täytyy toivoa ja uskoa, että
lainsäädännöstä tulee asianmukainen. Mutta ei pelkästään se, että meillä on hyvää lainsää-
däntöä, riitä, vaan tarvitaan todellakin aitoa panostusta, painopistettä ja tahtotilaa selvittää
asiaa ja tarttua näihin kysymyksiin, että se ei jää vain lain tasolle. Ja niillä, ketkä ovat vas-
tuussa selvittämisestä ja asiantilan korjaamisesta, täytyy olla riittävät resurssit, ja tietosuo-
jan täytyy mahdollistaa elävän elämän eteenpäinmeno, ja myös täytyy olla riittävät tekno-
logiset varustukset.

15.50 Mika Raatikainen ps: Arvoisa puhemies! Vielä lyhyesti: Kiitokset edustajille Zys-
kowicz, Krista Kiuru ja Myllykoski hyvistä neuvoista. Meillä on tietysti jonkunlainen teh-
tävänanto tässä harmaan talouden parlamentaarisessa seurantaryhmässä, mutta jo ensim-
mäisessä kokouksessa muistaakseni annettiin ohjeet, että voidaan suoraan laittaa vinkkejä
tänne ryhmälle — ne menevät ministeriön puolelle, mutta menevät tietysti meidänkin kaut-
tamme. Mielellään otamme vinkkejä vastaan ja toimitamme eteenpäin, koska tämä kaikki
liittyy meidän yhteiseen asiaamme, eli tällä ei ole minun mielestäni minkäännäköistä po-
liittista näkökulmaa, vaan tässä tapellaan nyt rikollisuutta ja harmaata taloutta vastaan. Me
olemme avoimin mielin siellä ja mielellämme otamme vinkkejä vastaan ja toimitamme nii-
tä edelleen. — Kiitoksia.

15.51 Krista Kiuru sd: Arvoisa puhemies! Minusta tämä edustaja Raatikaisen kiteytys
oli hyvä kyllä siinä, että ei saa antaa nyt tämän talon ulkopuolelle sellaista signaalia ja sel-
laista viestiä, ettei tämä olisi eduskunnan asia. Tiedättekö, että lähes 80 prosenttia suoma-
laisista ennen viime eduskuntavaaleja oli sitä mieltä, että nyt pitää tahtia kiristää? Kyllä se
antaisi tämän talon ulkopuolella aika erikoisen vaikutelman, jos emme ottaisi tätä agendal-
le. Pitää muistaa, että eivät ihmiset hyväksy sitä, kun he itsekin hoitavat asiansa, että voi
olla sellainen porukka suuria yhteiskunnallisia vaikuttajia, joille nämä asiat eivät ole niin-
kään yhtä tärkeä läpihuutojuttu. Sen takia me emme voi tämän talon ulkopuolelle antaa sel-
laista viestiä, etteivät nämä olisi yhdessä tehtäviä asioita.

Minä korostan ja toivon, että pitäkää vain, edustaja Raatikainen, näitä kokouksia, ja kyl-
lä teillä on osaamista ja näkökulmia poliisimiehenä näihin asioihin. Tässä on kysymys ri-
kollisuuden torjunnasta silloin, kun me puhumme erittäin aggressiivisesta verosuunnitte-
lusta, ja reikiä on kyllä vielä aika paljon, ja niitä voi tilkitä. Minä uskon, että mitä aktiivi-
sempia te olette tuomaan näitä ideoita, niin kukaan esittelevä ministeri ei kehtaisi parla-
mentaarisen työryhmän esityksiä vastustaa. Ja se tässä on onni, että te saatte tässä kyllä
aika merkittävän roolin, jos otatte sen itse myös haltuun. Me oppositiossa teitä kannustam-
me, ja olette varma kyllä siitä, että me myöskin osaamme piiskata, jos ei tahti rupea kiris-
tymään. Siltä osin ajattelen, että tässä, summa summarum, on jo paljon tehtävää, kun käyt-
te nämä meidän ehdotuksemme läpi, tämän harmaan talouden paketin, jota on entisen
asiasta vastuussa olleen, nykyisin talousvaliokuntamme vetäjävastuulla olevan kansan-
edustaja Ihalaisen johdolla valmisteltu: 20 miljoonaa panostusta ja 200 miljoonaa tuottoa.
Minusta sen pitäisi kiinnostaa meitä kaikkia. Käykää paketti läpi. Katsokaa myös, mitä
siellä on mahdollista tehdä näiden sijoitusvakuutusten suhteen ja myöskin holdingyhtiöi-
den porsaanreiän suhteen. (Puhemies koputtaa) EU-tasoinen sääntely ja ennakkotapauk-
set, siinähän on jo agendaa vaikka kuinka.
27



Pöytäkirjan asiakohta PTK 114/2016 vp
15.53 Mika Kari sd: Herra puhemies! Edustaja Raatikainen allekirjoittaneen lisäksi aina-
kin on tässä keskustelussa tuonut esiin nämä resurssit — poliisin resurssit, verottajan re-
surssit, meidän lainsäädännön resurssit — laajan talousrikollisuuden, tai tämän asian koh-
dalla vielä tarkemmin rahanpesu- ja terrorismirikosten rahoittamisen, osalta. Ehkä tämä
toimii tämmöisenä lähetekeskusteluna myös tälle parlamentaariselle työryhmälle, ja kan-
nustan edustajakollega Mika Raatikaista ottamaan myös työryhmässä puheeksi nimen-
omaan nämä resurssit.

Varmistan nyt ainoastaan tässä puheenvuorossani puhemieheltä myös sen, onko niin,
että ministeri vielä vastaa niihin kysymyksiin, joita tässä keskustelussa ministerin ensim-
mäisen vastauksen jälkeen on vielä lisää tullut. Tässä kohdassa itsekkäästi haluan myös
kuulla vastauksen näihin resurssikysymyksiin. Pelkkä hyvä tahto, jota onneksi tästä salista
näidenkin asioiden puolelta löytyy niin oikealta kuin vasemmalta ja keskeltä, ei riitä, vaan
meidän pitää näistä tavoitteista ja tavoitekeskustelusta siirtyä resurssikeskusteluun siitä,
millä tavalla ne työkalut toimivat siellä kentällä talousrikostutkinnassa, verottajalla ja niin
edelleen.

15.54 Jari Myllykoski vas: Arvoisa herra puhemies! Kyllä, resurssit ovat keskiössä sil-
loin, kun jotakin tehdään olemassa olevan lainsäädännön valvonnan suhteen. Ja jos halu-
taan, että virkamiehiä tai poliiseja on uutta valmistelemassa, silloinkin on kysymys resurs-
seista. Mutta kun käydään tätä resurssikeskustelua, niin pitää huomioida se, että resursseja
määritellään sen olemassa olevan lainsäädännön valvonnan perusteella, ja jos sitä lainsää-
däntöä ei ole, millä harmaata taloutta tätä hetkeä paremmin ja tehokkaammin voidaan kit-
keä, niin ei tarvita kyllä valvojiakaan. Meillä on muitakin kuin poliisi valvovana viran-
omaisena. Se on erityisen tärkeää silloin, kun siitä tulee tutkintapyyntö, mutta pitää muis-
taa, että meillä tämä on monipolvista: meillä pitää siellä työsuojeluviranomaisten puolella
olla saman ministeriön alaisuudessa myös näitä resursseja, jotka ovat siellä työpaikkojen
osaajia. Sitä kautta ei pidä unohtaa, että pitää olla laki ja sen jälkeen resurssit.

Ensimmäinen varapuhemies Mauri Pekkarinen: Ministeri, puhujapöntöstä pari mi-
nuuttia.

15.55 Sisäministeri Paula Risikko: Arvoisa puhemies! Ihan ensiksi, kun lupasin vastata
siihen, miksi poliittista vaikutusvaltaa nyt sitten kysytään, koska sitä on täällä joku vähän
aprikoinut: Velvoite perustuu siis direktiiviin, mutta on ulkomaalaisten henkilöiden osalta
jo nyt rahanpesulaissa. Tälläkin hetkellä siellä on nimenomaan pankkitoiminta ja tietyt va-
kuutustuotteet. Nyt tätä tietoa kysytään myös kotimaisilta asiakkailta. Lisäksi laajennam-
me tämän koko vakuutusalaan, ei pelkästään näihin määrättyihin tuotteisiin.

Merkittävän vaikutusvallan käyttöön voi kuitenkin liittyä erilaisia mahdollisuuksia edis-
tää sijoituksia ja muuta liiketoimintaa, johon rahanpesua tai terrorismin rahoittamista voi
liittyä. Näiden henkilöiden tunnistamisen tavoitteena on osaltaan vaikuttaa myös korrupti-
on torjuntaan. Tarkoitus on rahanpesun torjuntaa laajempi tässä meidän esityksessämme.

Kotimaiset henkilöt voivat käyttää merkittävää vaikutusvaltaa valtion rajojen yli, mikä
korostuu EU:n alueella. Tämä on yksi taustatekijä sille, että EU-direktiivi on mennyt pi-
demmälle kuin Euroopan alueen suositukset.

Eräät sidosryhmät ovat halunneet poikkeuksia velvoitteeseen. Kyseessä on kuitenkin
kaikkia rahanpesulaissa tarkoitettuja ilmoitusvelvollisia koskeva vaatimus. Laissa tulisi
28



Pöytäkirjan asiakohta PTK 114/2016 vp
kohdella kaikkia samalla tavalla. Tästä syystä poikkeuksia ei ole tarkoituksenmukaista
myöntää yksittäisille yrityksille.

Esityksessä kuitenkin ehdotetaan tunnistamismenettelyihin kevennystä tiettyjen pakol-
listen, oleellisesti sosiaaliturvaan liittyvien vakuutusten osalta, joita ovat esimerkiksi työ-
eläkevakuutukset. Näihin ei katsota liittyvän juurikaan rahanpesua tai terrorismin rahoi-
tuksen riskejä. Erilaisiin vahinkovakuutuksiin on sen sijaan Suomessa katsottu jo 20 vuo-
den ajan liittyvän jopa merkittäviä rahanpesun riskejä. Vakuutuspalveluiden tarjoajat tar-
joavat usein vakuutuspaketteja, jolloin ne joutuvat joka tapauksessa laatimaan tunnistamis-
menettelyt vaikutusvaltaisille henkilöille.

Esitykseen sisältyy myös valtuus antaa valtioneuvoston asetus, jossa voidaan säätää
muista alhaisen riskin tilanteista, palveluista ja tuotteista. Kaikkia ilmoitusvelvollisten ryh-
miä tullaan siis tarkastelemaan vielä.

Lyhyesti vastaan näihin — täällä tuli hyviä kysymyksiä, lyhyt aika vastata.
Harmaan talouden vastainen toimenpideohjelmahan on hyväksytty 7.6., ja siellä on 20

erilaista hanketta. Ajattelinkin, että jossain yhteydessä tuon siitä teille vähän tilannekatsa-
usta, koska täällä nousi tämä harmaan talouden torjunta. Talouspoliittinen ministeriryhmä-
hän sitä seuraa.

Täällä kysyttiin myös resursseista. Olen samaa mieltä. Tässähän eivät ole jotkut yhdet
resurssit, vaan tässä ovat eri viranomaiset, ja meidän pitää huolehtia myös niistä. Nämä po-
liisille lisätyt resurssit ovat yksi keino, mutta kyllähän tämäkin kävi silloin tuolla raha-
asiainvaliokunnassa. Siinä katsottiin, että niitä määrättyjä resursseja tarvitsee jo tämäkin
laki erilaisten rekisterien tekoon.

Täällä puhuttiin veroasioista, ne kuuluvat valtiovarainministeriöön. Varmasti palataan
siihenkin vielä.

Sitten täällä puhuttiin myöskin poliisien jaksamisesta, ja se on hyvä nostaa myöskin
200-vuotisjuhlavuonna. — Kiitos.

15.59 Eero Lehti kok: Arvoisa herra puhemies! Edellisellä vaalikaudella olin tarkastus-
valiokunnan jäsenenä seuraamassa tätä harmaan talouden määrän arviointia. Siihen kilpai-
lun perusteella valittiin ulkopuolinen toteuttaja, ja sen tutkimuksen, selvityksen, yhteydes-
sä mielestäni saattoi käydä aika suuri virhearvio sen takia, että perusjoukko, joka tutkittiin,
oli jo valikoitunut siten, että verottajalla oli erityissyyt epäillä, että juuri tässä joukossa
saattaisi tällaista harmaata taloutta olla. Se ei siis vastannut kaikkia verovelvollisia. Sitten
pyydettiin niin sanottu ulkopuolinen arvioija, joka arvioi tutkimuksen. 1 miljardin suurui-
nen oli Turun kauppakorkean professorin Matti Wibergin arvio, ja sitten yhtiön tekemä ar-
vio oli muistaakseni 7 miljardia. Siinä oli seitsenkertainen ero. Henkilökohtaisesti uskon
enemmän Matti Wibergiin, jonka arvio pohjautui objektiiviseen aineistoon.

Toinen varapuhemies Arto Satonen: Vielä ministeri Risikko, 2 minuuttia. 

16.00 Sisäministeri Paula Risikko: Arvoisa herra puhemies! Minä vielä teille kerron täl-
laisesta tutkimustyöstä: Poliisiammattikorkeakoulu on tehnyt raportin "Rahanpesun ja ter-
rorismin rahoituksen kansallinen riskiarvio 2015". Tämän lakihankkeen aikanahan, kun
tätä tehtiin, tuli valtavasti kritiikkiä siitä, miksi me laajennamme tätä suomalaista lakia,
kansallista lakia, yli direktiivin. Minä äsken jo sanoin siitä — siitä syystä, että meillä ovat
olleet jo aikaisemmin vahinkovakuutukset ja työeläkevakuutukset meidän lainsäädännös-
29



Pöytäkirjan asiakohta PTK 114/2016 vp
sä aikaisemmissa rahanpesulaeissa. Siitä syystä me pidämme ne edelleen tässä, vaikka se
menee direktiivin yli. Ja meille on tehty riskiarviointi siitä, mitkä esimerkiksi vakuutus-
alan toimijat itse ovat esittäneet, että vahinkovakuutukset ovat yksi rahanpesun kohdemah-
dollisuus, ja siitä syystä me pidämme ne täällä. Mutta korostan sitä, että jokainen tuote ar-
vioidaan sitten siinä asetuksessa ja katsotaan, mihin voidaan tällaista kevennettyä menet-
telyä suorittaa.

Olen ylpeä siitä, että suomalainen lainsäädäntö, vaikka se menee yli direktiivin, on kui-
tenkin nimenomaan tätä rahanpesua ja terrorismia vastaan taistelua, ja olen iloinen, että
myös te, arvoisat kollegat, olette sen täällä tänä iltana huomanneet.

16.01 Jari Myllykoski vas: Arvoisa puhemies! Edustaja Lehdelle tavallaan vastauspu-
heenvuorona, että me kukin voimme arvottaa ja tehdä johtopäätöksiä siitä, mikä tutkimus
on tavallaan oikein. Mutta jollakin tavoin minä uskon tämän yrityksen omiin arvioihin ja
siihen alkuperäiseen, tämän eduskuntalaitoksen parlamentaarisessa toiminnassa olevan
tarkastusvaliokunnan lausumaan ja johtopäätöksiin, jotka on tehty tämän yrityksen rapor-
tin pohjalta. Ja sen pohjalta ollaan tässä eduskunnassa lainsäädäntöä lähdetty paljolti kehit-
tämään ja tähän keskitytty. Minä en halua ainakaan kyseenalaistaa, etteikö tarkastusvalio-
kunta olisi tehnyt oikeita johtopäätöksiä, ja väittää, että on 6- tai 7-kertaisen rahasumman
osalta virheellinen arvio.

16.02 Eero Lehti kok: Arvoisa puhemies! Tällä on sikäli merkitystä, että budjettiin on tu-
lopuolelle laitettu tämän harmaan talouden tarkastuksen seurauksena tietty määrä. Saa näh-
dä, kuinka se sitten toteutuu. Sinänsä voisi sanoa, että siltä osin kuin harmaata taloutta tut-
kitaan, sillä on selkeästi ennakolta ehkäisevä vaikutus, ja se on hyvä asia.

Sen sijaan tästä vakuutusyhtiöpuolesta tässä voisi sanoa, että aika moni, joka on ollut
matkalla, on kuullut juttuja, että matkalaukku on hävinnyt ja siellä oli 5 Bossin pukua ja 10
kappaletta silkkisolmioita, mutta sitten kun se löytyi avaamattomana, ei siellä nyt ihan niin
montaa silkkisolmioita ollut ja saattoi olla, että siellä oli vain tuulipuku. Eli kansalaiset kyl-
lä aika helposti katsovat, että vakuutusyhtiötä voi vähän vedättää, ja siinä mielessä luulen,
että tämä rahanpesumahdollisuus on tullut tänne vakuutusyhtiöidenkin kommenttiin.

Keskustelu päättyi.

Asia lähetettiin hallintovaliokuntaan, jolle perustuslakivaliokunnan, lakivaliokunnan ja ta-
lousvaliokunnan on annettava lausunto.
30


	3
	14.01
	14.11
	14.19
	14.22
	14.27
	14.31
	14.32
	14.34
	14.35
	14.36
	14.38
	14.40
	14.42
	14.44
	14.48
	14.50
	14.55
	14.56
	14.56
	14.57
	14.58
	15.00
	15.01
	15.04
	15.06
	15.12
	15.13
	15.15
	15.17
	15.18
	15.25
	15.26
	15.27
	15.27
	15.29
	15.30
	15.32
	15.34
	15.35
	15.37
	15.39
	15.40
	15.47
	15.49
	15.50
	15.51
	15.53
	15.54
	15.55
	15.59
	16.00
	16.01
	16.02


