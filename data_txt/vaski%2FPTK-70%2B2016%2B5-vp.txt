















































DEM702A.tmpSave.xml


Pöytäkirjan asiakohta PTK 70/2016 vp
Pöytäkirjan asiakohta 

PTK 70/2016 vp

Täysistunto

Torstai 16.6.2016 klo 16.00—22.44

5. Hallituksen esitys eduskunnalle laiksi ulkomaalaislain muuttamisesta
Hallituksen esitys HE 43/2016 vp
Valiokunnan mietintö HaVM 11/2016 vp

Ensimmäinen käsittely

Toinen varapuhemies Paula Risikko: Ensimmäiseen käsittelyyn esitellään päiväjärjes-
tyksen 5. asia. Käsittelyn pohjana on hallintovaliokunnan mietintö HaVM 11/2016 vp. Nyt
päätetään lakiehdotuksen sisällöstä.

Keskustelu

17.43 Pirkko Mattila ps (esittelypuheenvuoro): Arvoisa rouva puhemies! Tässä hallituk-
sen esityksessä ehdotetaan muutettavaksi ulkomaalaislakia siten, että perheenyhdistämi-
sen edellytyksiä tiukennettaisiin. Näistä taustoista valiokunta toteaa perusteluissaan seu-
raavaa:

Euroopan unioniin on vuonna 2015 kohdistunut ennennäkemättömän suuri muuttopai-
ne. Eri ryhmistä koostuvien muuttovirtojen ja niiden edelleen liikkumisen laajuus ovat
osoittaneet, että eivät Euroopan unionin jäsenvaltiot ole olleet valmiita vastaamaan nyky-
rakenteilla tällaisista suurista ja edelleen jatkuvista ihmisvirroista aiheutuviin haasteisiin.
Taustalla on myös EU:n ulkorajojen valvonnan pettäminen ja siitä johtuneet vakavat on-
gelmat Schengen-järjestelmässä ja Dublin-asetuksen toimivuudessa. Eli alueella, jolla ei
ole sisäisiä rajoja, laiton maahantulo yhden jäsenvaltion ulkorajan läpi vaikuttaa kaikkiin
muihin Schengen-jäsenvaltioihin.

Euroopan komissio on antanut muuttoliikkeen hallitsemiseksi tiedonannon muuttolii-
kestrategiassa, ja mainitussa muuttoliikeagendassa komissio kuvaa toimenpiteitä, joita se
näkee tarpeelliseksi muuttoliikeproblematiikan johdosta. Komissio on lisäksi antanut en-
simmäiset lainsäädäntöehdotuksensa, ja näitä on täydennetty ja annettu sen jälkeen toistu-
vasti. Hallintovaliokunnassa näitä on käsitelty paljon, ja parhaillaan on vireillä useita tä-
hän asiakokonaisuuteen kuuluvia komission ehdotuksia.

Tässä Euroopan laajuisessa maahanmuuttokriisissä, jonka tulevaa kehitystä on vaikea
ennakoida, EU:n useat jäsenmaat ovat laajalti tiukentaneet tai tiukentamassa lainsäädän-
töään. Sellaisissakin maissa, joissa turvattua toimeentuloa ei ole aiemmin edellytetty, ku-
ten Ruotsissa, valmistellaan saadun selvityksen mukaan edellytyksen käyttöönottoa.
Muuttoliikepaine on ulottunut myös Suomeen, ja Suomen osalta on aiheellista todeta, että
maamme ei ole pääsääntöisesti läpikulkumaa vaan maahan pyrkivien kohdemaa. Tässä yh-
teydessä valiokunta myös toteaa, että osana kokonaiskantokykyä yhteiskunnan kantokyky
huomioon ottaen on perusteltua arvioida edellytyksiä kattaa maahanmuuttoon liittyviä kus-
tannuksia tai niihin liittyvien etuuksien tarjoamista.
 Tarkistettu
4.2



Pöytäkirjan asiakohta PTK 70/2016 vp
Hallitusohjelmassa todetaan, että perheenyhdistämisen kriteerejä tarkennetaan EU:n
perheenyhdistämisdirektiivin mukaisesti. EU:ssa on jo pitempään ollut tavoitteena yhte-
näinen maahanmuutto- ja turvapaikkapolitiikka. Se edellyttää yhtenäistä normistoa ja nor-
mien täytäntöönpanoa ja jäsenvaltioiden sitoumuksien noudattamista. Uudistamisen ta-
voitteena on hallita maahanmuuttoa, vähentää maahanmuuton kustannuksia, edistää kan-
sainvälistä tai tilapäistä suojelua saavien perheenkokoajien kykyä vastata perheensä toi-
meentulosta, helpottaa perheenjäsenten yhteiskuntaan asettumista sekä saada perheen yh-
distämisedellytykset vastaamaan muiden Pohjoismaiden ja EU-maiden vaatimuksia näi-
den tiukentaessa omia järjestelmiään. Aiemmissa mietinnöissä ja lausunnoissa hallintova-
liokunta on pitänyt välttämättömänä, että unionissa kyetään toteuttamaan yhtenäistä eu-
rooppalaista maahanmuuttopolitiikkaa.

Perheenyhdistämisestä. Ulkomaalaisen oikeudesta tulla Suomeen ja oleskella maassa
säädetään perustuslain momentin mukaan lailla. Lähtökohtana on kansainvälisen oikeu-
den voimassa oleva sääntö, jonka mukaan ulkomaalaisilla ei ole yleisesti oikeutta asettua
toiseen maahan. Kansainvälisistä ihmisoikeussopimuksista ja myös Eurooppa-oikeudesta
johtuu kansalliseen lainsäädäntöön ulottuvia rajoituksia. Tässä valiokunta viittaa esillä ole-
vaan asiaan liittyen kansainvälisten velvoitteiden ja EU-oikeuden osalta käsiteltävänä ole-
van hallituksen esityksen perusteluihin ja valiokunnan perustuslakivaliokunnalta saamaan
lausuntoon.

Oleskelulupa perhesiteen perusteella voidaan myöntää lähtökohtaisesti henkilölle, joka
sisältyy ulkomaalaislain perheenjäsenen määritelmään, ja tämä perustuu yleisesti ottaen
ydinperheen käsitteeseen. Perheenkokoajalla puolestaan tarkoitetaan ulkomaalaislain mu-
kaan Suomessa oleskelevaa henkilöä, jonka Suomessa oleskelun perusteella ulkomailla
olevalle perheenjäsenelle haetaan oleskelulupaa perhesiteen perusteella, ja siellä mietin-
nössä on tarkemmin sitten määritelty näitä perheenjäseniä. Kansainvälistä suojelua hake-
neille voidaan antaa ulkomaalaislain mukainen turvapaikka tai sen mukainen oleskelulupa
toissijaisen suojelun perusteella. Lisäksi pakolaisia voidaan ottaa maahan niin sanotussa
pakolaiskiintiössä ja tilapäistä suojelua antaa mainitun ulkomaalaislain perusteella.

Perheenyhdistämisen edellytyksiä on tiukennettu vuonna 2010. Tuolloin muun muassa
asetettiin toimeentuloedellytys kansainvälistä suojelua saaneiden henkilöiden perheenjäse-
nille. Lisäksi otettiin käyttöön oikeuslääketieteellinen tutkimus iän selvittämiseksi ja myös
säännös siitä, että perhesiteen perusteella voidaan oleskelulupa jättää myöntämättä, jos
perheenkokoaja on kiertänyt säännöksiä ja antanut vääriä tietoja henkilöllisyydestään tai
perhesuhteistaan. Alaikäiselle tai vastaavasti hänen huoltajalleen oleskeluluvan edellytyk-
siä on muutettu siten, että luvan myöntäminen on mahdollista, jos lapsi on alaikäinen sinä
päivänä, jolloin oleskelulupahakemus ratkaistaan. Aiemmin oli siis ratkaisevaa hakemuk-
sen vireillepanohetki. Vuonna 2012 tulivat voimaan ulkomaalaislain muutokset, joilla per-
heenkokoajan vireillepano-oikeudesta luovuttiin osana biometristen tunnisteitten käyt-
töönottoa. Nyt siis kansallista lainsäädäntöä tarkistetaan vastaamaan direktiiviä lailla.

Voimassa olevan ulkomaalaislain mukaan oleskeluluvan myöntäminen edellyttää, että
ulkomaalaisen toimeentulo on turvattu, jollei laissa toisin säädetä. Toimeentuloedellytyk-
sestä voidaan yksittäisessä tapauksessa poiketa, jos siihen on poikkeuksellisen painava syy
tai lapsen etu sitä vaatii. Perhe-elämän suoja on keskeinen kansainvälisissä sopimuksissa,
EU-oikeudessa ja Suomen perustuslaissa. Perheenyhdistämiselle on kuitenkin mahdollista
asettaa tiettyjä edellytyksiä, mutta edellytysten on täytettävä Suomea sitovat kansainväli-
set velvoitteet ja perustuslain kirjaukset ja oltava oikeasuhtaisia niin, että ne eivät rajoita
2



Pöytäkirjan asiakohta PTK 70/2016 vp
perheenyhdistämistä suhteettoman paljon tai muodostu yksittäistapauksissa kohtuuttomik-
si.

EU:n perheenyhdistämisdirektiivin tavoitteena on suojata perhe-elämää ja määritellä
vähimmäisedellytykset, joiden täyttyessä kolmannen valtion kansalaisella on oikeus per-
heenyhdistämiseen. Lisäksi direktiivi antaa vapaavalintaisia lisäedellytyksiä, ja perheen-
yhdistämisdirektiivin mukaan jäsenvaltio voi vaatia todisteita siitä, että perheenkokoajalla
on vakaat ja säännölliset tulot ja varat, jotka riittävät perheenkokoajan ja hänen perheenjä-
sentensä ylläpitoon ilman, että heidän on turvauduttava asianomaisen jäsenvaltion sosiaa-
lihuoltojärjestelmään pitkällä aikavälillä. Oikeus perhe-elämään on suojattu muun muassa
Euroopan ihmisoikeussopimuksessa, jonka mukaan jokaisella on oikeus yksityis- ja perhe-
elämään ja siihen kohdistuvaan kunnioitukseen. Euroopan ihmisoikeustuomioistuin on tul-
kintakäytännössään katsonut, että 8 artiklan velvoitteet eivät aseta velvollisuutta noudattaa
maahanmuuttajan valintaa asuinmaasta ja velvollisuutta hyväksyä perheenyhdistämistä
alueellaan, eikä se ole pitänyt kohtuuttomana vaatimusta, että maahan sijoittuneen ulko-
maalaisen on osoitettava riittävän itsenäiset ja pysyvät tulot. Tuomioistuin kuitenkin on
tutkinut, onko toimeentulovaatimus erinäisissä tapauksissa ollut kohtuullinen. Euroopan
unionin perusoikeuskirja toteaa, että jokaisella on oikeus siihen, että hänen yksityis- ja per-
he-elämäänsä kunnioitetaan. Lapsen etu otetaan huomioon kaikessa lain nojalla tapahtu-
vassa päätöksenteossa, ja se perustuu muun muassa lapsen oikeuksia koskevan yleissopi-
muksen artiklaan.

Lakiehdotus merkitsee sitä, että se täyttää perheenyhdistämisdirektiivin ja kansainvälis-
ten velvoitteiden asettamat vaatimukset ja on EU:n oikeusvaltioperiaatteen mukainen. La-
kiehdotus ei ole toimeentuloedellytyksen osalta direktiiviä suotuisampi. Esityksessä ei eh-
doteta otettavaksi käyttöön muita direktiivin sallimia lisäedellytyksiä. Näiltä osin lakieh-
dotus on perheenyhdistämisdirektiivin minimiedellytyksiä huomattavasti suotuisampi. Di-
rektiiviä sovelletaan niihin perheenkokoajiin, jotka ovat kolmannen maan kansalaisia, eikä
se koske oman maan tai EU-kansalaisen perheenjäsenen oleskeluoikeutta. Direktiivissä on
erityissäännöksiä pakolaisen oikeudesta perheenyhdistämiseen. 

Nyt siis lakia ehdotetaan muutettavaksi siten, että toimeentuloedellytyksen täyttyminen
on kansainvälistä tai tilapäistä suojelua saaneen henkilön perheenjäsenen oleskeluluvan
myöntämisen edellytys tilanteessa, jossa perheenkokoaja saa toissijaista tai tilapäistä suo-
jelua perheenyhdistämisdirektiivin mukaisesti. Toimeentuloedellytys ei koske ehdotuksen
mukaan turvapaikan saaneen ja kiintiöpakolaisen perheenjäseniä silloin, kun perheenyh-
distämistä koskeva hakemus jätetään kolmen kuukauden kuluessa siitä, kun perheenko-
koaja on saanut tiedoksi päätöksen hänelle annetusta turvapaikasta tai päätöksen tiedoksi
hyväksymisestä maamme pakolaiskiintiössä. Lisäksi edellytetään, että perhe on muodos-
tettu ennen perheenkokoajan Suomeen tuloa ja pakolaiskiintiössä otetun perhe on muodos-
tettu ennen perheenkokoajan hyväksymistä Suomen pakolaiskiintiössä. Edellä mainittu
kolmen kuukauden määräaika perustuu perheenyhdistämisdirektiiviin.

Toimeentuloedellytystä ei sovelleta, jos oleskelulupa myönnetään Suomeen tulleen ala-
ikäisen lapsen ulkomailla asuvalle sisarukselle, jos sisarukset ovat asuneet yhdessä tai hei-
dän vanhempansa eivät ole elossa tai olinpaikka on tuntematon. Valiokunta tähdentää, että
toimeentuloedellytyksestä voidaan yksittäistapauksessa poiketa, jos siihen on poikkeuk-
sellisen painava syy tai lapsen etu sitä vaatii. Kyseistä sääntelyä hallituksen esityksessä ei
ehdoteta muutettavaksi. Poikkeamismahdollisuutta arvioitaessa on aina huomioitava Suo-
3



Pöytäkirjan asiakohta PTK 70/2016 vp
mea sitovat kansainväliset velvoitteet, EU-oikeus, perustuslaki sekä kansainvälinen ja kan-
sallinen oikeuskäytäntö. 

Toimeentuloedellytyksestä poikkeaminen on määritelty ulkomaalaislain 39  §:ssä, ja
momentista 2 ilmenee, että ulkomaalaisen toimeentulo katsotaan turvatuksi ensimmäistä
oleskelulupaa myönnettäessä, jos hänen maassa oleskelunsa kustannetaan tavanomaiseksi
katsottavilla ansiotuloilla, yrittäjätoiminnalla, eläkkeellä, varallisuudella tai muista lähteis-
tä saatavilla tuloilla siten, että hänen ei voida olettaa joutuvan toimeentulotuesta annetussa
laissa tarkoitetun toimeentulotuen tai muun vastaavan toimeentuloa turvaavan etuuden tar-
peeseen, mutta tällaisena etuutena ei pidetä kustannuksia korvaavia sosiaaliturvaetuuksia.
Tilapäinen turvautuminen toimeentulotukeen tai muuhun vastaavaan ei ole luvan myöntä-
misen esteenä.

Perustuslakivaliokunta on todennut, ettei Euroopan ihmisoikeustuomioistuimen ratkai-
sukäytännön mukaan perhe-elämän suojasta johdu valtiolle yleistä velvollisuutta hyväk-
syä perheenyhdistämistä alueellaan, mutta perustuslakivaliokunnan kannan mukaisesti
myös hallintovaliokunta katsoo olevan selvää, että Maahanmuuttoviraston ohjeissa esitet-
tävät euromääräiset rajat ovat vain suuntaa-antavia ja harkittaessa näitten edellytysten täyt-
tymistä on suoraan sääntelevien lainkohtien lisäksi noudatettava perustuslakia ja ihmisoi-
keussopimusten määräyksiä. Hallintovaliokunta toteaakin, että toimeentuloedellytyksen
täyttyminen tulee aina arvioida tapauskohtaisesti ilman, että toimeentulon edellyttämiä eu-
romääriä sovellettaisiin kaavamaisesti. Oikeuskäytäntö on monin kohdin vahvistanut toi-
meentuloharkinnassa noudatettavia linjoja ja on muokannut toimeentuloedellytyksen so-
veltamista.

Perustuslakivaliokunnan lausunnosta ilmenee, että toimeentuloedellytyksen piiriin
muutoksen myötä tulevien voi olla käytännössä vaikea saavuttaa riittävää tulotasoa ja näin
ollen toimeentuloedellytyksen soveltaminen voi muodostua tosiasialliseksi esteeksi per-
heenyhdistämiselle. Tämä sanottu seikka on omiaan korostamaan sitä kohtaa — taas tässä
39 § ulkomaalaislaissa — jonka mukaan toimeentuloedellytyksestä voidaan yksittäisessä
tapauksessa poiketa, jos siihen on poikkeuksellisen painava syy tai lapsen etu sitä vaatii.
Toimeentuloedellytyksestä poikkeamista koskeva säännös on jo alun perin säädetty perus-
tuslakivaliokunnan myötävaikutuksella. Lisäksi toimeentuloedellytyksen piiriin tulee hen-
kilöryhmä, joka lähtökohtaisesti saattaa olla heikommassa tai haavoittuvammassa asemas-
sa kuin oleskelulupaa hakevat keskimäärin. Lakiehdotuksen perusteluissa arvioidaan, että
henkilöiden elämäntilanteeseen ja -hallintaan saattaa liittyä monia haasteita ja terveydelli-
siä ongelmia, ja perustuslakivaliokunnan käsityksen mukaan nämä seikat on otettava huo-
mioon arvioitaessa poikkeuksellisen painavan syyn olemassaoloa. Perustuslakivaliokun-
nan mielestä on tärkeää, ettei poikkeamisen kynnys muodostu tulkintakäytännössä koh-
tuuttoman korkeaksi, ja perustuslakivaliokunta myös korostaa kansainvälisiä sitoumuksia
ja ihmisoikeussopimusta.

Sitten vielä lopuksi, arvoisa puhemies, täällä on perustuslakivaliokunnan lausunto otet-
tu huomioon siinä, että lapsen etu on säännöksessä mainittu erikseen poikkeamisen perus-
teena. Myös hallintovaliokunta on tähän kiinnittänyt huomion. Poikkeamisen tulisi olla pe-
rusteltua ainakin silloin, kun Suomeen yksin tulleen alaikäisen vanhemmat hakevat oles-
kelulupaa Suomesta, ja perustuslakivaliokunta huomauttaa painottavasti edelleen näistä
lapsen oikeuksista ja ihmisoikeuskysymyksistä. Korkein hallinto-oikeus on vuosikirjapää-
töksessään 2014 linjannut, ettei lapsen etu edellyttänyt toimeentuloedellytyksestä poikkea-
4



Pöytäkirjan asiakohta PTK 70/2016 vp
mista yksinomaan siitä syystä, että oleskeluluvan epääminen saattoi johtaa yhteiselämän
katkeamiseen lapsen ja toisen vanhemman välillä.

Kolmen kuukauden määräajasta valiokunta kävi keskustelua ja kuuli kattavasti edustus-
tojen tilanteesta ja resursseista, mutta hallintovaliokunta tuli kuitenkin siihen tulokseen,
että se katsoo, että mikäli perheen oleskelulupahakemuksen jättäminen määräajassa ei ole
onnistunut viranomaisesta johtuvista syistä, poikkeamista toimeentuloedellytyksistä on pi-
dettävä kohtuullisena, ja on selvää, että viivästymisestä ei voi tässä tapauksessa aiheutua
luvanhakijalle oikeuden menetystä tämän määräajan ylittymisen puitteissa.

Lopuksi, kotoutumiseen on hallintovaliokunta kiinnittänyt huomiota lausuntojen perus-
teella. Kotoutumiseen liittyy vaikeuksia, jos perhettä ei voida yhdistää, työelämä on erit-
täin tehokas kotouttaja, ja esityksen tavoitteena on kansainvälistä suojelua saavien henki-
löiden työmarkkinoille ohjaava vaikutus, ja tässä myös perheen rooli kotoutumisessa on
keskeinen. Valiokunta tähdentää painokkaasti, että on välttämätöntä edistää kansainvälistä
suojelua saavien tosiasiallisia työllistämismahdollisuuksia.

Ja sitten tiedot turvapaikan saaneen tai pakolaiskiintiössä Suomeen otetun perheenjäse-
nen oikeudesta oleskelulupaan on annettava pakolaiselle selkeästi, oikea-aikaisesti ja ym-
märrettävällä tavalla viimeistään turvapaikan antamista tai pakolaiskiintiön hyväksymistä
koskevan päätöksen tiedoksiantamisen yhteydessä.

Perustuslakivaliokunnan lausunnosta ilmenee, että lakiesitys voidaan käsitellä tavalli-
sen lain säätämisjärjestyksessä. Tämä hallintovaliokunnan mietintö ei ole yksimielinen,
vaan sisältää vastalauseen, (Puhemies koputtaa) jossa on pykälämuutosehdotuksia ja hyl-
käysehdotus.

18.00 Anna Kontula vas: Arvoisa puhemies! Hallituksen esitys pyörii pitkälti toimeentu-
loedellytyksen ympärillä, ja sen vuoksi keskityn siihen myös omassa puheenvuorossani.
Meidän toimeentuloedellytykseemme liittyy monia ongelmia, joista suurin tulee lihaksi pi-
kemminkin Maahanmuuttoviraston ohjeistuksessa kuin varsinaisesti lainsäädännössä, jos-
sa asiaa käsitellään hyvin ylimalkaisesti.

Ensimmäinen iso ongelma on se, että meidän suuntaa antavat tulorajamme ovat EU-ver-
tailun huippua. Meidän keskeisiin verrokkimaihimme — esimerkiksi Ruotsiin, Tanskaan,
Saksaan, Belgiaan ja Ranskaan — nähden Suomessa vaadittu toimeentuloraja on huomat-
tavasti korkeampi. Erityisen suuri ero on silloin, kun kysymys on lapsiperheistä. Näin on
vähintäänkin kyseenalaista, voidaanko puhua kohtuullisesta ja oikeasuhtaisesta tulovaa-
teesta — semminkin, kun direktiivissä koko toimeentuloedellytyksen ideana on, että tällä
pyritään estämään ihmisiä turvautumasta toimeentulotukeen, mutta meidän toimeentulotu-
kemme määräytymisperusteet jäävät huomattavasti alle sen tason, mitä perheenyhdistämi-
sen toimeentuloedellytyksessä edellytetään.

Toinen iso ongelma, mikä liittyy toimeentuloedellytykseen, on sen laaja viranomaishar-
kinta. Tämä johtaa siihen, että kun missään ei ole tarkkoja summia, missään ei ole tarkkoja
ehtoja, niin ihmisten — silloin, kun he harkitsevat perheenyhdistämishakemuksen jättä-
mistä, joka saattaa olla hyvin pitkä, hankala ja kallis prosessi, edellyttää matkustamista ja
investointeja — ei ole mahdollista tietää, kuinka suuri todennäköisyys hakemuksella on
mennä läpi. Törmäsin tässä vastikään esimerkkiin, jossa joku onneton maahanmuuttajasii-
vooja oli ottanut kolme eri työtä saadakseen toimeentulovaatimuksen edellyttämän tulota-
son. Hän oli saanut kielteisen päätöksen sen takia, että Maahanmuuttovirastossa ei uskot-
5



Pöytäkirjan asiakohta PTK 70/2016 vp
tu, että kukaan pystyy tekemään kolmea työtä kovin pitkään, vaikka nämä suuntaa antavat
tuloedellytykset täyttyivätkin.

Kolmas ongelma, mikä liittyy tähän toimeentuloedellytykseen, on se, että siinä useim-
miten käytännössä edellytetään vakituisia kuukausituloja ja palkkatyösuhteiden osalta ni-
menomaan toistaiseksi voimassa olevaa työsuhdetta. Kun ajatellaan niitä työmarkkinoita,
joille suurin osa maahanmuuttajataustaisista ihmisistä työllistyy — kysymys on pienipalk-
kaisista, prekaareista aloista — vaikka niiltä leipänsä saisikin, niin hyvin harva siellä lo-
pulta saa sellaista hyväpalkkaista, toistaiseksi voimassa olevaa työsuhdetta, joka mahdol-
listaisi sen kaikkein tärkeimmän eli sen, että voi elää yhdessä perheen kanssa.

Käytännössä meidän toimeentuloedellytyksemme on siis määritelty viranomaispäätök-
sellä ilman kunnollista perustuslaki- tai ihmisoikeustarkastelua sellaiselle tasolle, että val-
taosalla maahanmuuttajista ei ole realistista mahdollisuutta perheenyhdistämiseen. Toi-
meentulovaatimus itsessään on sosioekonomisesti eriarvoistava, ja henkilökohtaisesti olen
sitä mieltä, että se pitäisi poistaa eikä sitä suinkaan pitäisi laajentaa. Mutta kun eletään täs-
sä maailmassa tällaisella eduskunnalla, niin minä toivoisin, että voitaisiin edes pyrkiä koh-
tuullistamaan tätä järjestelmää. Yksi hyvä alku siihen voisi olla erilaisten vakuutusperus-
taisten toimeentuloedellytysten ottaminen tämmöisen säännöllisen palkkatyöjärjestelmän
rinnalle. Esimerkiksi Tanskassa on malli, jossa sinä voit kerätä viisi tonnia, tallettaa sen ti-
lille ja tämä talletus toimii vakuutena sosiaalietuusrasitetta vastaan. Saksassa on maksusi-
toumusmalli: jokin kolmas taho voi sitoutua maksamaan toimeentulokustannuksia, mikäli
perhe ei siihen pysty. Jos sinä olet pienipalkkainen mutta hyvin verkostoitu maahanmuut-
taja, niin tällaisilla vaihtoehdoilla sinun todennäköisyytesi saada perheesi Suomeen kas-
vaisi huomattavasti ilman, että sosiaalietuusrasituksen uhka merkittävästi Suomen valtion
kannalta lisääntyisi.

No, hallintovaliokunnan vastuksessa hallituksen esitykseen painotetaan paljon poikkea-
mismahdollisuutta, ja minä oletan, että näin on tehty sen takia, että myös esityksen kuittaa-
vat hallituspuolueiden kansanedustajat syvällä sisimmässään tietävät, että tämä ei ole oi-
kein, tämä ei ole reilua ja tämä ei ole inhimillistä, ja toivovat, että poikkeuksia käytettäisiin
vääryyden tasaamiseen. Voin kertoa teille, että näin ei ole tähän asti käynyt enkä minä hen-
kilökohtaisesti usko, että tämä asia tulee merkittävästi tulevaisuudessa muuttumaan. Mei-
dän perheenyhdistämiskäytäntömme ovat julmia, eriarvoistavia ja pitävät huolen siitä, että
tässä maailmassa on aika monta orpoa lasta ja aika monta vanhempaa, jotka kaipaavat lap-
siaan.

18.07 Li Andersson vas:  Arvoisa puhemies! Perheenyhdistämiseen liittyviä säännöksiä
on Suomessa tiukennettu merkittävästi jo useamman hallituskauden ja useamman vuoden
ajan. Kehityksestä ovat valitettavasti yhtä lailla vastuussa kaikki puolueet, sillä surullista
kyllä kaikki eduskuntapuolueet ovat vuorollaan osallistuneet ulkomaalaisten perhe-elä-
män vaikeuttamiseen. Olen kuitenkin pannut merkille, että harva suomalainen tietää, kuin-
ka vaikeaa ja kallista perheenyhdistäminen jo tällä hetkellä on, joten ensin muutama sana
nykytilanteesta.

Tällä hetkellä vaatimus turvatusta toimeentulosta koskee jo työn tai opiskelun vuoksi
Suomeen muuttaneita maahanmuuttajia sekä pakolaisten uusioperheitä, kuten kävi ilmi
paljon julkisuutta saaneen irakilaisperheen tapauksen kohdalla. Tämä on seurausta vuonna
2010 tehdystä lakimuutoksesta, jonka seurauksena toimeentuloedellytys ulotettiin koske-
maan myös kansainvälistä suojelua saaneiden perheenjäseniä, jos perhe on muodostettu
6



Pöytäkirjan asiakohta PTK 70/2016 vp
perheenkokoajan maahantulon jälkeen. Alaikäisten perheenyhdistämistä on vaikeuttanut
säännös siitä, että lapsen on oltava alaikäinen siihen asti, kunnes oleskelulupahakemus rat-
kaistaan. Hakemusten käsittelyprosessit ovat pitkiä. Vuonna 2015 keskimääräinen käsitte-
lyaika oli vuoden. Koska monet alaikäiset hakijat ovat teini-ikäisiä, voi käsittelyaika joh-
taa tilanteisiin, joissa perheenyhdistämisprosessi katkaistaan kesken, jos perheenkokoaja
ehtii täyttää 18 vuotta.

Vuonna 2012 astui puolestaan voimaan muutos, jonka mukaan perheenjäsenen on itse
asioitava Suomen edustustossa saadakseen perheenyhdistämisprosessi aloitettua. Hake-
musta varten hakija tarvitsee ison määrän virallisia asiakirjoja, jotka on todennettava lail-
lisiksi. Tämän lisäksi on maksettava oleskelulupahakemuksen käsittelymaksu. Tällä het-
kellä aikuisen perheenjäsenen oleskelulupahakemuksen käsittely maksaa 455 euroa ja lap-
sen oleskeluluvan 230 euroa. Lisäksi perheenjäsenten on oleskeltava laillisesti maassa, jos-
sa edustusto sijaitsee, mikä edellyttää joko viisumia tai oleskelulupaa. Perheenjäsenten on
matkustettava edustustoihin biometrisiä tunnisteita, perhesidehaastatteluja sekä mahdolli-
sia muita testejä ja haastatteluja varten. Heidän on itse kustannettava sekä matkat että oles-
kelu maassa, jossa edustusto sijaitsee, koko tämän hakuprosessin ajaksi. 

Käytännössä tämä siis tarkoittaa, että esimerkiksi pakolaisleirillä asuvan syyrialaisnai-
sen on ensin matkustettava lastensa kanssa hakemaan tarvittavat asiakirjat perheenyhdis-
tämisprosessia varten, jonka jälkeen hänen on matkustettava esimerkiksi Libanoniin ja
sieltä anottava viisumia Turkkiin, jotta pääsee Suomen Ankarassa sijaitsevaan suurlähetys-
töön. Jos hän pääsee Ankaraan asti, on hänen järjestettävä perheensä eläminen Turkissa
koko perheenyhdistämisprosessin ajaksi. Perheenyhdistämistä hakevan somalialaisen on
ensin saatava lupa matkustaa Etiopiaan, ennen kuin pääsee Suomen suurlähetystöön Addis
Abebaan prosessin käynnistämistä varten. Tämä on siis suomalaisen perheenyhdistämis-
lainsäädännön nykytaso, ilman hallituksen esittämiä lisäkiristyksiä.

Perheenyhdistämisien määrä on romahtanut viimeisten vuosien aikana tehtyjen ehtojen
tiukennusten takia. Vuodesta 2011 vuoteen 2012 laskua oli 70 prosenttia. Taso on sen jäl-
keen pysynyt matalana. Vuonna 2014 hakemuksia jätettiin vain 625. Erityisen kovaa ehto-
jen tiukennukset ovat iskeneet yksin tulleisiin alaikäisiin. Vuonna 2012 tehtiin yksi myön-
teinen päätös 37 hakemuksesta, vuonna 2013 yksi myönteinen 157:stä ja vuonna 2014
kymmenen myönteistä 43:sta. 

Nyt hallitus on siis tiukentamassa kriteereitä entuudestaan ulottamalla vaatimuksen tur-
vatusta toimeentulosta koskemaan myös kansainvälistä suojelua saavia henkilöitä. Tähän
ei ole mitään muuta syytä kuin hallituksen halu vähentää Suomeen saapuvien ulkomaalais-
ten määrää. Tämä hallitus on niin halukas vähentämään hädässä olevien ihmisten auttamis-
ta, että se jopa päätti lykätä sähköisen hakemusjärjestelmän käyttöönottoa edustustoissa,
jotta hakemusten määrä ei vain nousisi. Tiukennuksia on perusteltu sillä, että lainsäädän-
töä on tiukennettava muiden eurooppalaisten maiden tasolle. Hallituksella on kuitenkin
laajaa harkintavaltaa siinä, miten suuriksi määritellään ne tulot, joiden katsotaan olevan
riittäviä itsensä elättämiseksi. Kahden aikuisen ja kahden lapsen perheelle vaaditaan tä-
män lakimuutoksen tultua voimaan 2 600 euroa kuukaudessa nettona. Vain 20 prosenttia
suomalaisista yltää näin koviin nettotuloihin. Nyt hallitus on siis esittämässä tätä toimeen-
tulovaatimusta sotaa juuri paenneille. Hallituksen esittämä kolmen kuukauden määräaika,
jonka aikana tätä toimeentulovaatimusta ei sovellettaisi, on aivan liian lyhyt ottaen huo-
mioon, kuinka vaikeaa ja kallista prosessin käynnistäminen on. Muissa Euroopan maissa
7



Pöytäkirjan asiakohta PTK 70/2016 vp
tämä aikaraja vaihtelee kolmesta kuukaudesta vuoteen. Myös toimeentulovaatimuksissa
on, kuten edustaja Kontula tässä hyvin selosti, todella isoja eroja maiden välillä. 

Arvoisa puhemies! Käytännössä tämä lakimuutos tarkoittaa, että hallitus haluaa estää
pakolaisten ja turvapaikan saaneiden oikeuden perhe-elämään kokonaan. Tämä on äärim-
mäisen raakaa ja äärimmäisen epäinhimillistä politiikkaa. Julkisuudessa hallituspuoluei-
den edustajat kertovat, miten konfliktien keskellä tulisi auttaa etenkin haavoittuvaisessa
asemassa olevia naisia ja lapsia. Käytännössä hallitus nyt vaikeuttaa kotoutumista ja jättää
todella kovia kokeneita alaikäisiä lapsia yksin sekä hädässä olevia naisia ja lapsia ihmissa-
lakuljettajien armoille, kun he jäävät ilman turvallisia reittejä pois konfliktialueilta. 

Esitettyjä toimeentulovaatimuksia ei tulisi ulottaa koskemaan kansainvälistä suojelua
saaneita lainkaan. On todella suuri pettymys, että hallitus ei ole valmis edes kohtuullista-
maan toimeentulovaatimusten euromääräistä rajaa. 

18.14 Nasima Razmyar sd:  Arvoisa puhemies! En oikeastaan osaa kuvitella, millaista
oma elämäni Suomessa olisi ollut ilman omaa perhettä ja heidän tukeaan. Silloin parisen-
kymmentä vuotta sitten, kun me saavuimme Suomeen, oli pimeää ja kylmää, mutta ainoa
valoa tuova asia oli siinä hetkessä oma äiti, oma isä ja pikkuveli. En osaa oikeastaan kuvi-
tella, millaista olisi ollut saapua Suomeen tässä hetkessä ja ilman sitä tietoa, onko oma per-
heeni turvassa vai ei, tietämättä, mikä heidän tilanteensa on. Tässä tilassa moni perhe, moni
lapsi tulee tällä hetkellä Suomeen.

Jos oma isäni tai äitini olisi saapunut Suomeen yksin ja joutunut jättämään meidät lapset
sodan keskelle, emme välttämättä koskaan olisi selvinneet tänne saakka. Omasta maasta,
omasta kodista, täysin uuteen ja tuntemattomaan lähteminen ei ole kenellekään helppoa.
Vielä vähemmän se on silloin, kun lähteminen on pakollista eikä ole millään mahdollista
jäädä. Lasten ja perheen jättäminen taakse sodan keskelle on vieläkin vaikeampaa. Me aika
usein tässä keskustelussa tuomme esiin tulvia ja aaltoja, kun me puhumme näistä ihmisis-
tä. Mutta harvemmin me puhumme ihmisistä ja yksilöistä, joilla on ihan samalla tavalla
perheet, arvoisat edustajat, kuin meillä kaikilla muillakin täällä.

Perheenyhdistäminen on osa kotoutumispolitiikkaa. Alkuvaiheet täältä oleskeluluvan
saaneilla ovat tärkeitä, ja ne pitäisi käyttää muun muassa kielen opiskeluun eikä perheen-
yhdistämisen byrokratiaan tai heidän puolestaan pelkäämiseen. Perheenyhdistämisen säi-
lyttäminen ennallaan tai jopa sen helpottaminen, kuten tässä on kuultu — nykyisin on jo
tiukat lainsäädännöt olemassa — auttaisi juuri niitä naisia ja lapsia, joista olemme puhu-
neet tämän vuoden aikana paljon. Olemme olleet myös huolissamme nuorten radikalisoi-
tumisesta, mutta kuinka usein kysymme, millaisia nämä nuoret ovat, mitkä näiden nuorten
taustat ovat. Ovatko nämä juuri niitä nuoria, jotka ovat vailla perhettä, syrjäisten alueiden
unohdettuja nuoria?

Tässä kyseisessä hallituksen lakiesityksessä, joka on yhdessä muiden tiukennusten
kanssa, sanotaan... — Itselleni tämä on valtavan vaikea asia. Nämä kaikki tiukennukset,
jotka ovat kohdistuneet ulkomaalaislakeihin, ovat vaikeita, mutta tässä kyseisessä laissa
mennään jo hyvinkin inhimilliselle tasolle, sille tasolle joka on ihmisten elämässä valtavan
merkittävää ja tärkeätä, ja se on perheiden yhdessäolo. — Tässä ollaan laittamassa lakiin
todella tiukat toimeentuloedellytykset. Kuten tässä edustaja Andersson sanoi, edes moni
suomalainen ei pysty tällaisia tulotasoja saavuttamaan. Tällä viikolla eräs eduskunnassa
työssä oleva henkilö kirjoitti, että edes hänen tulonsa eivät riittäisi siihen, että hän pystyisi
saamaan perheensä Suomeen. Suomen eduskunnassa työskentelevän tulot eivät riittäisi sii-
8



Pöytäkirjan asiakohta PTK 70/2016 vp
hen. Sen sijaan, että me kannustamme hakemaan ja tekemään työtä, me asetamme riman
suoraan niin korkealle, että toivo nujerretaan heti alussa. Näiden esitysten tavoitteena ei ole
varmistaa ihmisten hyvää elämää, vaan estää ihmisten mahdollisuuksia siihen hyvään elä-
mään. Se ei ole, arvoisa puhemies, inhimillistä eikä se ole oikeudenmukaista.

Jokainen joka on hakenut töitä, ja jokainen, joka on seurannut ystäviä, tuttavia, jotka ha-
kevat töitä, tietää, miten vaikeaa Suomesta on hakea tänäkin päivänä töitä. Joutuu teke-
mään hakemuksia, joutuu tekemään satoja hakemuksia, ehkä pääsee yhteen työhaastatte-
luun. Joutuu hankkimaan erilaisia suosittelijoita. Joutuu tekemään valtavasti töitä, jotta se
työpaikka olisi edes jossain tarjolla ja saatavilla. Miten me kuvittelemme, että ihmiset, jot-
ka tulevat täysin toisista olosuhteista täysin vieraaseen maahan, täysin vieraaseen ympäris-
töön, pystyvät tekemään tämän heti tässä ja nyt? Työn hakeminen vaatii keskittymistä, ja
tämä kokonaisuus tekee ihmisten elämästä lähestulkoon mahdottoman.

Tämä irakilaisperheen tapaus oli monelle avaava, mutta valitettavasti se on yksi tapaus
erittäin monien joukossa. Mutta on hyvä, että edes näiden yksittäisten ihmisten, yksittäis-
ten isien, yksittäisten äitien ja yksittäisten perheiden kautta me pystymme ymmärtämään,
mitä näillä tiukennuksilla tarkoitetaan yksittäisten ihmisten elämässä.

Perheiden yhdistämisestä tehdään tässä lakiesityksessä mahdotonta, kun se jo tässäkin
vaiheessa on ollut valitettavasti hyvin vaikeaa. Kuvitelkaa tilannetta, jossa alaikäisen lap-
sen pitäisi, jotta hän saa äitinsä, isänsä, sisarensa Suomeen, tienata 2 600 euroa. Alaikäisen
lapsen pitäisi tienata 2 600 euroa, jotta hän saa isänsä, äitinsä ja sisarensa Suomeen. —
Kyllä. Hallintovaliokunnan mietinnössä sanotaan juuri näin, että ainoastaan se, että on lap-
si, ei vapauta näistä toimeentulorajoista, eli tämä voisi saman tien koskea myöskin lapsia,
ja se on, arvoisa puhemies, se on hyvin hyvin epäinhimillistä.

Tällaiset kiireessä jätetyt ja valmistellut lakiesitykset ilman, että kunnolla huomioidaan
niiden todellisia vaikutuksia maahanmuuttoon, kotoutumiseen tai varsinkaan ihmisten elä-
mään, ovat väärin. Mielestäni ei tätä lakiesitystä eikä sen tiukennuksia pidä missään nimes-
sä hyväksyä.

18.21 Olli-Poika Parviainen vihr: Arvoisa herra puhemies! Hallintovaliokunnan lausun-
to lakiesitykseen on huolellinen ja laaja, mutta siihen on mahdotonta yhtyä, koska itse la-
kiesitys on tarpeeton ja julma. Vastustimme hallintovaliokunnassa näitä tiukennuksia, joi-
ta hallitus esittää, erityisesti kolmesta syystä. Ensinnäkin ne ovat inhimillisesti väärin ja ka-
ventavat ihmisoikeuksia perustavanlaatuisesti. Erityisesti lapsia ei pidä erottaa vanhem-
mistaan. Toiseksi ne vaikeuttavat kotouttamista. Useimmat meistä tietävät, miten tärkeä
perheen tuki on ollut elämämme eri vastoinkäymisissä. Jos haluamme kotouttaa ihmisiä,
meidän ei tule nakertaa tämän työn perustaa samalla, kun puhumme kotouttamiseen satsaa-
misesta. Kolmanneksi nämä esitykset vähentävät laillisen, hallitun maahantulon kanavia.
Jatkuva laillisen maahantulon vaikeuttaminen voi ajaa yhä useampia ihmisiä vaarallisille
reiteille ja salakuljettajien armoille.

Emmekä ole ainoita. Tänään esityksestä luopumista vaativat lukuisat tunnetut kansalais-
järjestöt, joihin kuuluvat esimerkiksi Amnesty, Suomen Pakolaisapu, Pakolaisneuvonta,
Punainen Risti, Unicef, Plan, Kirkon Ulkomaanapu, Lastensuojelun Keskusliitto, Pelasta-
kaa Lapset ry, Mannerheimin Lastensuojeluliitto, Marttaliitto, SOS-Lapsikylä, Ensi- ja tur-
vakotien liitto, Trasek ry, Suomen Mielenterveysseura, Seta ja Naisasialiitto Unioni. Esi-
tys onkin herättänyt suomalaisissa suurta huolta. Toteutuessaan hallituksen esitys tarkoit-
taa, että korkeat tulovaatimukset perheen saamiseksi Suomeen koskevat jopa tänne yksin
9



Pöytäkirjan asiakohta PTK 70/2016 vp
tulevia alaikäisiä ja lapsia. Migrin ilmoitus poikkeamismahdollisuudesta ja heidän esittä-
mänsä hieman matalampi mahdollinen tuloraja eivät muuta tätä kokonaisuutta. Tämä esi-
tys onkin lasten oikeuksien kannalta yksinkertaisesti ajattelematon ja julma. Tulorajavaa-
timukset ovat lähtökohtaisesti selvästi korkeampia kuin jopa monen suomalaisen palkan-
saajaperheen tulotaso. Toimeentulovaatimus on sinänsä ehkä ymmärrettävä, mutta sen on
oltava kohtuullinen, ja sitä ei voida soveltaa ihmisiin, jotka ovat hädässä. Muuten tällainen
toimeentulovaatimus lannistaa yksilöitä ja käytännössä estää perheenyhdistämiset. Syn-
tyykin vaikutelma, että nimenomaan perheenyhdistämisten estäminen onkin yksi hallituk-
sen ääneen sanomattomista tavoitteista. Mielestäni olisi rehellistä, että tämä sanottaisiin
ääneen, jos näin halutaan tehdä.

Arvoisa puhemies! Viimeksi tänään lehdissä uutisoitiinkin laskelmasta, jonka mukaan
vain joka viides suomalainenkaan saa nettopalkkaa, joka yksinään riittäisi perheenyhdistä-
misen oikeuteen kaksilapsisella perheellä. Edellytykset ovat myös tiukempia kuin monissa
muissa EU-maissa. Migri toki muistuttaa, että he voivat joustaa yksilöllisissä tilanteissa,
mutta toteutuuko tämä yksilöllisyys? Näytöt tähän asti ovat kaikkea muuta kuin rohkaise-
via. Perheenyhdistämisen kriteerejä on tunnetusti myös tiukennettu jo aiemmin. Täällä sa-
lissa edustaja Andersson luetteli ansiokkaasti sen, mitä kaikkea jo nyt joutuu tekemään, jos
haluaa perheensä Suomeen. Edes jo nyt tehtyjen muutosten vaikutuksia esimerkiksi lasten
oikeuksiin ei ole arvioitu kattavasti, saati että nyt tehtyjen muutosten seurauksista olisi mi-
tään tietoa. Jatkuvasti muuttuvat, hankalasti ennakoitavat kriteerit eivät ainakaan ole ke-
nenkään etu.

Lakiesitys koskisi myös Suomessa jo olevia ihmisiä. Tämä ei ole kohtuullista eikä edes
hallituksen oman tavoitteen eli niin sanottujen vetovoimatekijöiden vähentämisen näkö-
kulmasta johdonmukaista. Näiden niin sanottujen vetovoimatekijöiden vähentämisestä
hallitus on kyllä pitänyt jo huolen ihan muilla päätöksillään, esimerkiksi lakkauttamalla
humanitäärisen suojelun Suomesta. On hyvä muistaa, että esimerkiksi paljon enemmän
turvapaikanhakijoita vastaanottaneessa Ruotsissa ulkomaalaislakeja on tiukennettu määrä-
aikaisesti. Viime vuonna Suomeen tulleiden noin 32 000 turvapaikanhakijan pelästyttämä
Suomi sen sijaan uhkaa tehdä surullisista poikkeustapauksista uuden, pysyvän normaalin.

Esityksessä on myös muita ongelmia, kuten esimerkiksi kohtuuton kolmen kuukauden
määräaika perheenyhdistämisen käynnistämiseksi. Tämä on usein teknisesti mahdotonta,
koska hakijat joutuvat, kuten sanottua, usein matkustamaan valtiorajojen yli hakemuksen
tehdäkseen. Myös suunnitelluista sähköisistä hakumenettelyistä ollaan ilmeisesti luopu-
massa ilman muuta perustetta kuin että näin nyt sattuu käymään.

Suomi ei tietenkään voi yksin ratkaista pakolaiskriisiä, arvoisa puhemies. Silti ei mie-
lestäni ole viisasta kirittää muita Euroopan maita kisaan kohti pohjaa. Me tarvitsemme yh-
teisiä ratkaisuja. Yhteinen ratkaisu ei ole se, että tulkitaan EU:n perheenyhdistämisdirek-
tiiviä minimiin ja aivan eri tavoin kuin on tarkoitettu. Direktiivin minimi on tarkoitettu to-
dellakin minimitasoksi, ei tavoiteltavaksi tasoksi. Vaikka Suomi ei ota kaikkea minimiä
nyt käyttöön, on suunta aivan selvä: tällä menolla me olemme suuntaamassa pohjalle. Täs-
sä maassa myös ylpeillään sillä. Tätä voidaan sitten historiankirjoituksessa miettiä. Toivoi-
sin, että olisi kohtuullista odottaa edes sen verran, että emme aktiivisesti kääntäisi selkääm-
me hädänalaisille ja erottaisi esimerkiksi lapsia vanhemmistaan, vaan tekisimme edes jo-
takin.
10



Pöytäkirjan asiakohta PTK 70/2016 vp
18.26 Ozan Yanar vihr: Arvoisa puhemies! Hallitus jatkaa epäinhimillisellä, häpeällisel-
lä ja perheitä hajottavalla turvapaikkapolitiikallaan. Edustaja Razmyarin tavoin itsekin
pohdin äsken, mitä olisin tehnyt, jos olisin muuttanut Suomeen yksin enkä olisi saanut per-
hettäni tänne. Mitä olisin aidosti tehnyt ilman sitä rakkautta ja tukea? Olisinko pystynyt
etenemään elämässäni? Minä olen itse asiassa monta kertaa kysynyt samaa kysymystä hal-
lituspuolueiden edustajilta: Mitä me tekisimme, jos joku kieltäisi meidän oikeutemme per-
he-elämään? Miltä se tuntuisi? Olkaa hyvä, vastatkaa, hallituspuolueiden edustajat. Mitä
mieltä olisitte siitä, että olisitte itse turvassa jossain maassa mutta teidän rakkaanne olisivat
konfliktin keskellä? Miltä se tuntuisi? (Teuvo Hakkaraisen välihuuto)

Arvoisat hallituspuolueiden edustajakollegat, olen itse saanut viime päivinä valtavasti
yhteydenottoja suomalaisilta. Suomalaiset eivät ymmärrä, kuinka julmaksi sivistysvaltio
voi muuttua. Te viette ihmisiltä käytännössä oikeuden perheeseen. Te viette oikeuden per-
heeseen sellaiselta henkilöltä, jonka suomalaiset viranomaiset ovat todenneet olevan kan-
sainvälisen suojelun tarpeessa. Nämä ovat siis ihmisiä, jotka ovat todistetusti paenneet vaa-
raa. Ihmisen oikeus perheeseen ei voi riippua lompakon paksuudesta. Ihmisen oikeudet ei-
vät voi riippua siitä, onko ihminen rikas vai köyhä. Teidän pitäisi se tietää, perussuoma-
laisten edustajat, te olette puhuneet paljon tavallisten ihmisten asioista, mutta se ei nyt täs-
sä tietenkään näy. (Juho Eerola: Olemme Suomen kansan edustajia!)

Perheenyhdistämisen ehtona oleva 2 600 euron kuukaudessa tienaaminen on aivan koh-
tuutonta. Suurin osa suomalaisista ei tienaisi tarpeeksi perheen yhdistämiseen. Tilastokes-
kuksen entisen kehittämispäällikön Pekka Myrskylän laskelman mukaan 80 prosenttia —
80 prosenttia — suomalaisista tienaisi liian vähän. Eli pohditaan vielä kerran: Me vaadim-
me turvapaikanhakijoilta sellaisia tuloja, joita 80 prosenttia meistä ei tienaa — siis anteek-
si mitä? Tämä laki oikeasti vaatii näin. Onko tämä järkevää maahanmuuttopolitiikkaa, vai
onko tämä perussuomalaisten uskomattoman älytöntä maahanmuuttopolitiikkaa, jolla
koko maailmalle annetaan viesti siitä, että me emme kunnioita ihmisten oikeuksia perhee-
seen? Ja uskomattomin asia tässä laissa on se, että ulotatte tulorajat myös alaikäisille lap-
sille. Siis lasten tulisi tienata enemmän kuin 80 prosenttia suomalaisista tienaa, siis lasten,
joiden pitäisi olla kouluissa eikä työmarkkinoilla. Miten te, ministeri — joka ei ole paikal-
la — esitätte tällaisia vakavalla naamalla?

Tulorajat siis koskevat kaikkia toissijaiseen suojeluun oikeutettuja ja kolmen kuukau-
den määräajan jälkeen kaikkia pakolaisstatuksen saaneita. Kolmen kuukauden sääntö on
todella lyhyt aika jättää hakemus, kuten edustaja Andersson tuossa pari puheenvuoroa sit-
ten kertoi. Hakemuksen jättäminen on käytännössä mahdotonta. Siis turvapaikan saaneen
henkilön perheen pitää matkustaa pitkiä ja vaarallisia reittejä konfliktialueilla. Käytännös-
sä syyrialaisten on matkustettava Turkkiin Ankaran suurlähetystöön, afganistanilaisten
taas Intian New Delhiin. Suomen harvalukuisten edustustojen tiukkojen resurssien takia
hakemusten jättöajan saaminen kestää kuukausia, ja meillä on tähän lakiin tulossa kolmen
kuukauden aika. Tähän olisi vastattu perheenyhdistämisen jättämisen sähköisellä mahdol-
listamisella, mutta tämä hanke pistettiin kuitenkin jäihin — ei teknisistä syistä, vaan on
syytä epäillä, että tämä oli jälleen poliittinen päätös saada ihmisiä pois Suomesta. (Juho Ee-
rola: Näin on!)

Minulle ei siis ole yllättävää, että perussuomalaiset, jotka heittävät uskomattomia väli-
huutoja jatkuvasti joka ikisen käsittelyn aikana — nytkin edustaja Eerola — tukevat taval-
laan tällaista turvapaikanhakijoiden perheoikeuden viemistä. Me olemme tottuneet heidän
käsittämättömään maahanmuuttopolitiikkaansa ja myös ajoittain maahanmuuttajaviha-
11



Pöytäkirjan asiakohta PTK 70/2016 vp
mieliseen retoriikkaansa. Sen sijaan minusta on yllättävää, että perheiden asemasta puhu-
vat puolueet, sellaiset kuin kokoomus, keskusta, ovat mukana tässä. Te toteutatte nettitrol-
lien unelmaa, ministeri ja hallitus.

Arvoisat hallituspuolueiden edustajat, tänään 17 pakolais-, ihmisoikeus- ja lapsijärjes-
töä teki kannanoton tämän lain hylkäämisen puolesta. Se on hyvä merkki siitä, että olette
oikeasti väärässä. Tämä laki huonontaa myös kotoutumista. Kotoutuminen on asia, jossa
me haluamme kaikki onnistua. Aivan käsittämätöntä! Suomi, sinä olet parempi kuin tämä
älytön laki. Suomi, tämä laki ei ole se, mihin sinä pystyt. Hallituksen edustajat, olette osa
häpeällistä lakia. Olkaa rohkeita ja pohtikaa kantaanne vielä kerran. Tämä laki on hylättä-
vä.

18.33 Emma Kari vihr:  Arvoisa puhemies! Lapsiasiavaltuutettu on todennut, että Suo-
mesta on nyt tullut maa, joka ei enää kunnioita lapsen oikeuksia. Läpi koko viime vuoden
Suomessa puhuttiin siitä, miksi me autamme vain näitä miehiä. Miksi ei auteta naisia, mik-
si ei auteta lapsia? Nyt kun meillä viimein on mahdollisuus auttaa naisia ja lapsia, Sipilän
hallitus pamauttaa oven heidän nenänsä edestä kiinni. (Juho Eerola: Suurin osa oli perheet-
tömiä nuoria miehiä!)

Arvoisa puhemies! Jos Tilastokeskuksen entisen kehittämispäällikön mukaan vain 20
prosentilla suomalaisista on sellaiset tulot, että heillä olisi tämän mukaan oikeus perhee-
seen, niin me voimme kaikki miettiä, kuinka monella pakolaisperheellä tämä mahdolli-
suus on. Lienee selvää, että luku on aika lähellä nollaa. On ihan selvää, että tämän esityk-
sen todellinen tavoite on lopettaa sotaa ja vainoa paenneiden ihmisten oikeus omaan per-
heeseen, koska näin suurta heikennystä sotaa paenneiden perheitten oikeuksiin ei esitetty
edes perussuomalaisten maahanmuuttokriittisessä Nuivassa manifestissa. Tämä esitys ajaa
epätoivoiset äidit lapsineen rikollisjärjestöjen ja salakuljettajien armoille, koska jokainen
isä tietää, että tekisi ihan mitä tahansa saadakseen perheen luokseen, ja jokainen äiti ym-
märtää, ettei tässä maailmassa ole sellaista rahasummaa, jota ei olisi valmis maksamaan
siitä, että saisi oman lapsensa jälleen syliin, ja jokainen ihminen ymmärtää sen, että van-
hemman vieminen lapselta on julminta, mitä ihminen voi lapselle tehdä, ja sitä tämä esitys
on. Se on julma, se on epäinhimillinen, ja se on väärin.

Arvoisa puhemies! Hallituksen edustajat ovat puhuneet täällä paljon tässä käsittelyssä ja
aikaisemmin lapsen edusta, jonka perusteella sitten näistä tulorajoista voitaisiin poiketa.
Todellisuus kuitenkin on, että jos todella välitettäisiin lapsen edusta, jokaisella lapsella oli-
si aina lähtökohtainen oikeus vanhempiinsa. Sen sijaan nyt vaaditaan yksin sotaa paenneel-
ta lapselta monen tuhannen euron kuukausituloja, jotta hänellä olisi oikeus molempiin van-
hempiinsa ja sisaruksiinsa. Ja jos kyse olisi vain vetovoimatekijästä, joka tämän perusteek-
si annetaan, ei tätä esitystä missään nimessä ulotettaisi niihin ihmisiin, jotka täällä jo elävät
ja jotka tänne ovat rakentaneet kotinsa. Ei se auta, että epäinhimillisistä linjauksista voi-
daan poiketa. Niitä ei pidä tehdä. Ja me tiedämme hyvin, että nämä poikkeukset ovat ää-
rimmäisen harvinaisia.

Hallituksella on ihan täysin tiedossa se, ettei esitykseen sisältyvä kolmen kuukauden ai-
karaja ole mahdollinen syyrialaisille ja irakilaisille perheille, koska niin kuin täällä on mo-
neen kertaan sanottu niin kansanedustajien kuin lukemattomien asiantuntijoitten suulla, jo-
not suurlähetystöön ovat jo tätä aikarajaa pitempiä. Silti sitä aikarajaa ei pidennetty, ja to-
dellinen syy siihen on se, että näillä leireillä ja konfliktin keskellä eläville naisille ja lapsil-
le ei edes haluta antaa mahdollisuutta päästä turvaan.
12



Pöytäkirjan asiakohta PTK 70/2016 vp
Kun kyselytunnilla kysyin sisäministeri Orpolta tästä Maahanmuuttoviraston valmiste-
lemasta perheenyhdistämisen sähköisestä palvelusta, joka auttaisi juuri niitä pienten lasten
kanssa liikkuvia naisia, jotka nyt eivät pääse suurlähetystöön tätä hakemusta jättämään,
niin mitään vastausta ei tullut siihen, minkä takia tätä palvelua ei ole otettu käyttöön. Maa-
hanmuuttovirasto on kuitenkin itse sanonut, että tämä palvelu on täysin valmis, se on tek-
nisesti käyttöön otettavissa, mutta syyt siihen, että se ei ole näitten perheitten, näitten nais-
ten, näitten lasten apuna, ovat poliittiset — poliittiset — keskellä historiallista humanitää-
ristä kriisiä. Humaani hallitus esittäisi meille täällä perheenyhdistämisen helpottamista,
toisi meille keinoja, joilla yhä useampi yksin sotaa paennut lapsi saisi äidin ja isän luok-
seen. Sen sijaan nyt suljetaan se viimeinenkin ikkuna.

Arvoisa puhemies! Joka ikinen kansanedustaja päättää nyt itse, jokainen on vastuussa
omasta äänestämisestään, koska tässä punnitaan nyt moraalin ja ihmisoikeuksien rajat.
Hallituksen kansanedustajiin vetoavat nyt kaikki ihmisoikeusjärjestöt Unicefista Amnes-
tyyn, Lastensuojelun Keskusliitosta Punaiseen Ristiin, Suomen Mielenterveysseurasta
Kirkon Ulkomaanapuun, Pelastakaa Lapsista YK:n pakolaisjärjestöön. Hallituksen kan-
sanedustajiin vetoavat kaikki tämän maan uskontokunnat evankelisluterilaisen kirkon ark-
kipiispasta juutalaisten seurakuntien johtoon, ortodoksikirkon arkkipiispasta Islam-seura-
kunnan johtoon ja katolisen kirkon piispaan. Mutta jos edes mikään näistä ei saa hallituk-
sen kansanedustajia heräämään ja näkemään tämän esityksen julmuutta, niin tässä maassa
eletään aidosti todella synkkiä aikoja. Hallituksen kansanedustajiin vetoavat nyt kaikki ih-
misarvoa ja perheitä puolustavat. Olkaa inhimillisiä, olkaa historian oikealla puolella, äl-
kää rikkoko perheitä, äänestäkää tämän esityksen hylkäämisen puolesta.

18.39 Joona Räsänen sd: Arvoisa puhemies! Näin alkuun täytyy kuitenkin kiittää hallin-
tovaliokuntaa siitä hyvästä työstä, jota tämän lakiesityksen saralla tehtiin, siinä mielessä,
että mietintö on hyvin perusteellinen. Vaikka sitten varmaan siitä itse lakiesityksestä ja
niistä pykälistä voikin olla eri mieltä, niin kuitenkin täytyy kiittää, että valiokunnassa meil-
lä oli hyvä työskentelyilmapiiri ja saatiin tämäkin vaikea asia maaliin.

Mutta sitten jos menee tähän itse lakitekstiin ja tähän sisältöön, niin on ehkä sen verran
syytä käydä todella sitä taustaa läpi, minkä takia tässä tilanteessa ollaan. Tämä tilanne niin
Suomessa kuin muissakin maissa johtuu pitkälti siitä, että kun me emme ole yhteisesti Eu-
roopassa kyenneet löytämään niitä yhteisiä käytänteitä, millä tavalla me voisimme tähän
akuuttiin kriisiin vastata, niin jokainen maa on sitten aloittanut oman kilpajuoksunsa poh-
jalle, mistä sitten seurauksena totta kai muut maat myös seuraavat toisten maiden käytän-
töjä ja Suomi siinä mukana ja sitten jokainen on kiristämässä näitä käytänteitään. Ja tämän
sanon sen takia, että edelleen tässäkin tilanteessa olisi kuitenkin syytä entistä ponnekkaam-
min hakea niitä yhteisiä ratkaisuja varsinkin meidän Pohjoismaiden kesken, jotta meillä
olisi yhtenevät käytänteet näidenkin asioiden osalta.

Tähän perheyhdistämisen vaikeuttamiseen: Täällä on hyvin käyty läpi se, miten jo vuo-
den 2010 ja 2012 muutokset, mutta myös se asetus, mikä 2016 keväällä on annettu, jolloin
nämä perheenyhdistämisen hakemuksesta koituvat kustannukset on laitettu hakijoiden ko-
konaan maksettaviksi, on tullut voimaan. Tältä osin perheenyhdistäminen Suomessa on jo
kohtuullisen vaikeaa, ja nyt sitä kiristetään entisestään. Tätä taustaa vasten olisi kyllä ollut
syytä, että tätä hallituksen esitystä olisi kohtuullistettu ainakin näiltä kaikista vaikeimmilta
ja niiltä kohdilta, joita on kyllä täällä jo paljon arvosteltu.
13



Pöytäkirjan asiakohta PTK 70/2016 vp
Sosialidemokraattinen eduskuntaryhmämme ja valiokuntaryhmämme halusivat tähän
lakiesitykseen tehdä kolme muutosta, joilla tästä olisi voitu tehdä edes jonkun verran koh-
tuullisempi. 

Ensimmäinen ehdotuksemme liittyy tähän turvattuun toimeentuloon. Todella nythän
laissa ei niinkään sitä tasoa määritetä, vaan puhutaan ainoastaan turvatusta toimeentulosta
ja sitten Maahanmuuttovirasto yhdessä sosiaali- ja terveysministeriön kanssa tekee tämän
tulorajataulukon, mitä he käyttävät sitten ohjeellisena näissä perheenyhdistämistapauksis-
sa. Tähän myös perustuslakivaliokunta omassa lausunnossaan kiinnitti huomiota, että tämä
turvattu toimeentulo tulisi määritellä jo laissa paremmin, ja senpä takia ehdotimme, että
seuraisimme tässä Ruotsin tapaa, jolla tämä turvattu toimeentulo määriteltäisiin ulosotto-
kaaressa olevan velallisen suojaosaan rinnasteisena elikkä sitä osaa, mikä ihmisellä palkas-
ta ulosottotilanteessa vähintään on jäätävä käteen, pidettäisiin turvattuna toimeentulona.
Tämä aiheuttaisi sen, että se kohtuullistaisi aika merkittävästi tätä toimeentulovaatimusta,
ja tämä olisi myös sellainen muutos, mikä pitkälti auttaisi esim. tätä paljon julkisuudessa
olleen irakilaisen perheen tilannetta. 

Kyllähän se viesti täytyy kuitenkin olla niin, että kun me haluamme, että tänne tulevat
kotoutuvat ja työllistyvät, niin kyllä siitä työstä saatavalla palkalla on myös saatava perhe
tuoda Suomeen. Jokainen voi ajatella, että meillä nämä turvapaikanhakijat, ketkä oleske-
luluvan täältä saavat, työskentelevät tai työllistyvät pitkälti matalapalkka-aloille ja yhdel-
läkään matalapalkka-alalla palkkataso ei ole sellainen, että se mahdollistaisi esimerkiksi
puolison ja kahden lapsen tänne tuonnin, eli tarvittaisiin nettotulot 2 600 euroa. Näin ollen
olisi kyllä ihan järkevää siinäkin suhteessa tätä toimeentulovaatimusta kohtuullistaa, ja se
antaisi myös sen kuvan, että kun täällä Suomessa työllistyt, niin myös perheen tänne saat.

Toinen muutoksemme koski tätä lasten asemaa, sitä, miten lapset voitaisiin huomioida
paremmin. Toisin kuin tässä hallituksen esityksessä, me esitimme, että lapset rajataan tä-
män turvatun toimeentulovaatimuksen ulkopuolelle. Tämä huomioisi todella tämän lapsen
aseman, niin kuin myös asiantuntijat ovat esittäneet, että kiinnitettäisiin siihen enemmän
huomiota. Tämä myös pidemmällä aikavälillä mahdollistaisi todella sen, että kun lapset
myös vanhempansa ja sisaruksensa tänne saavat, niin se ehkäisisi myös radikalisoitumista.
Jokainen voi itse todella kuvitella, niin kuin täällä on hyvät esimerkit tuotu siitä ilmi, että
mikäli alaikäisen lapsen pitäisi saada tämä turvattu toimeentulo kasaan, niin sehän on täy-
sin mahdotonta. Senpä takia tässä olisi kyllä nyt ollut kohtuullistamisen paikka ja toivoisi,
että tässä varsinkin keskustan ja kokoomuksen kansanedustajat olisivat olleet valmiita kat-
somaan tätä lapsen asemaa hieman tarkemmin.

Tässähän on nyt sitten puhuttu paljon siitä, aiheuttaisiko se sen, että lapset laitettaisiin
ensimmäisessä aallossa hakemaan turvaa sitten Euroopasta. On hyvä kuitenkin muistaa
näiden lukujen valossa, että tänäkin vuonna noin 250 alaikäistä turvapaikanhakijaa meillä
on turvaa hakenut, jolloin ei voida sanoa, että mitenkään olisi valtaisenaan vyöry lapsista,
ketkä sitten laitettaisiin täältä turvaa hakemaan. On myös muistettava, että kun katsotaan
niitä perheenyhdistämispäätöksiä, joissa on tullut myönteinen päätös ja joissa lapsi on ol-
lut perheenmuodostaja, niin muistaakseni tuolta vuodelta 2014 meillä on yksi tapaus. Että
ei voida sanoa, että lapset mitenkään hirveämmin tätä perheenyhdistämistä olisivat muu-
tenkaan hakeneet. Sitten tämä helpottaisi myös sitä, kun täällä varmasti jo hallituspuolueet
vetoavat siihen, että jokaisen lapsen kohdalla on tarkoitus kuitenkin katsoa tämä yksilölli-
nen syy, löytyykö sitä. Se helpottaisi myös sitten Maahanmuuttovirastoa kyllä näissä pro-
sesseissa, kun lapset olisi rajattu tämän turvatun toimeentulovaatimuksen ulkopuolelle.
14



Pöytäkirjan asiakohta PTK 70/2016 vp
Ja sitten kolmas vaatimus liittyy tähän 3 kuukauden määräaikaan pakolaisstatuksen saa-
neelta. Se pidennettäisiin 9 kuukauteen, ja tämä mahdollistaisi aidosti sen hakemuksen jät-
tämisen esimerkiksi tuolla Ankaran suurlähetystössä, missä meillä tällä hetkellä se pahin
pullonkaula on. Kun täällä tästä 3 kuukauden määräajasta keskustellaan, niin on hyvä tun-
nustaa sekin, mikä mietinnössä myönnetään, että tämähän vaatii myös lisäresursseja. Va-
rovaisten arvioiden mukaan se on noin 125 uutta henkilötyövuotta, mitä meillä lähetystöt
tarvitsisivat, että ne selviäisivät tästä 3 kuukauden määräajasta, elikkä puhutaan aika suu-
resta panostuksesta myös sitten sinne, minkä hallituspuolueet ovat näköjään valmiita täs-
säkin taloudellisessa tilanteessa tekemään. Tämä määräajan pidentäminen helpottaisi myös
siinä, että nyt kun hallituspuolueet ovat sitten olleet hyvin haluttomia tätä hakemuksen säh-
köistä jättämistä edistämään, niin annettaisiin nyt tässä edes sitten mahdollisuus. Jos ei ha-
luta edistää näitä sähköisiä hakemuksia, niin pidennettäisiin sitä aikaa, että jokaisella kui-
tenkin olisi mahdollisuus.

Näillä muutoksilla tästä lakiesityksestä olisi saatu huomattavasti kohtuullisempi, mutta
kun hallituspuolueilla ei näihin kohtuullisuuksiin ollut valmiutta, niin joudun kyllä totea-
maan, että ei tässä ole muuta vaihtoehtoa kuin äänestää hylyn puolesta.

18.48 Antero Laukkanen kd: Arvoisa herra puhemies! Täällä on tänään kuultu monipuo-
lisia puheenvuoroja, joissa on avattu tätä ulkomaalais- ja maahanmuuttopolitiikkaa hyvin
laajasti eri näkökulmista, tuotu tärkeitä näkökulmia, ja toivonkin, että nämä monet näkö-
kulmat ja tosiasiat, mitkä on nostettu esiin, toisivat muutosta tähän nyt harjoitettavaan po-
litiikkaan ja suuntaan, jota meidän ulkomaalaispolitiikassa tällä hetkellä ollaan ottamassa.

Tämän lain tarkoitus on, kuten teksti sanoo: "Esityksessä ehdotetaan muutettavaksi ul-
komaalaislakia siten, että perheenyhdistämisen edellytyksiä tiukennetaan. Kansainvälistä
tai tilapäistä suojelua saavien perheenjäseniltä edellytettäisiin tietyin poikkeuksin turvat-
tua toimeentuloa perheenmuodostamisajankohdasta riippumatta, jotta perheenyhdistämis-
hakemus voitaisiin hyväksyä."

Tämä lakiesitys on osa sitä jatkumoa, jossa hallitus toteuttaa perussuomalaisten maa-
hanmuuttopolitiikkaa. Se on kovasydämistä (Simon Elo: Tulihan se sieltä!) — tulee se, ja
vielä monta kertaa, edustaja Elo — hädänalaisten ihmisten oikeusturvan ylenkatsovaa sekä
ihmisoikeuksia loukkaavaa. (Simon Elon välihuuto) Kun edustaja Eerola täällä istunnossa
eilen puhuessaan avasi perussuomalaista maailmankuvaa maahanmuuttolain käsittelyssä,
oli se paljastavaa ja kuvaavaa perussuomalaisesta unelmien Suomesta: "Täytyy jälleen ker-
ran kiittää hallitusta. Tällä esityksellä taas kerran se hivuttaa ulkomaalaislakia tiukempaan
suuntaan eli siihen suuntaan, joka perussuomalaisten tavoitteena on ollut jo pitkään. (Juho
Eerola: Kyllä!) On erinomaisen tärkeää, että Suomesta tehdään entistä vähemmän houkut-
televa maa enää uusien turvapaikanhakijoiden tulla ja että entistä harvempi turvapaikanha-
kija saisi jäädä Suomeen. Se käsittelyn nopeus tai hitaus, mihin tällä on viitattu, on loppu-
jen lopuksi sivuseikka, jos kuitenkin saadaan rajoitettua tätä uusien tulijoiden määrää ja jos
entistä harvempi niistä uusista tulijoista jää. Sitten mikä on myös erinomaisen hyvä asia,
on, että näitten oikeusavustajien mahdollisuutta osallistua rajataan." (Juho Eerola: Olisit
jatkanut vaan, se oli hyvän kuuloista!) — Niin, minä uskon, että tämä on ihan teidän vilpi-
tön pyrkimyksenne, mutta se oli tietyllä tavalla hienoa kuulla, että te itse niin kuin omalla
äänellänne täällä kerrotte, että tämä on teidän Suomenne. Se ei kyllä ole minun Suomeni.
(Välihuutoja) 
15



Pöytäkirjan asiakohta PTK 70/2016 vp
On surullista, että Suomea viedään nyt perussuomalaisten johdolla maahanmuuttopoli-
tiikassa Unkarin ja Itävallan suuntaan. Suomi, joka on kuuluisa kansainvälinen toimija ih-
misoikeuksien ja ihmisarvon maana, on nyt kääntymässä sisäänpäin itsekkääksi ja rajat hä-
dässä olevilta sulkevaksi maaksi. Erilaisissa kansainvälisissä seminaareissa saa jatkuvasti
vastata kysymyksiin, mitä Suomessa on tekeillä. Häpeillen ja posket punaisena siinä sitten
yrittää vakuuttaa ihmisille, että älkää olko huolissanne, tilanne on väliaikainen. Tällä esi-
tyksellä tehdään lähes mahdottomaksi kansainvälistä suojelua tarvitsevien perheiden yh-
distäminen. Tämä esitys on häpeäksi Suomelle, se on kohtuuton ja kunniaton. 

Valiokunnan mietinnössä todetaan: "Perheenyhdistämisellä tarkoitetaan sitä, että Suo-
messa luvallisesti oleskelevan henkilön perheenjäsenet voivat hakea oleskelulupaa Suo-
meen perhesiteen perusteella." Siellä todetaan oikeudesta perhe-elämään näin: "Perhe-elä-
män suoja on keskeinen kansainvälisissä sopimuksissa, EU-oikeudessa ja Suomen perus-
tuslaissa turvattu oikeus. Perheenyhdistämiselle on kuitenkin mahdollista asettaa tiettyjä
edellytyksiä, mutta edellytysten on täytettävä Suomea sitovat kansainväliset velvoitteet ja
perustuslain kirjaukset eli oltava muun muassa oikeasuhtaisia niin, että ne eivät rajoita per-
heenyhdistämistä suhteettoman paljon tai muodostu yksittäistapauksessa kohtuuttomiksi."
Tämä esitys on ikään kuin oman mietintönsä kanssa jo ristiriitainen. 

"Oikeus perhe-elämään on suojattu muun muassa Euroopan ihmisoikeussopimuksen 8
artiklassa, jonka mukaan jokaisella on oikeus nauttia yksityis- ja perhe-elämäänsä kohdis-
tuvaa kunnioitusta. Euroopan ihmisoikeustuomioistuin on tulkintakäytännössä katsonut,
että 8 artiklan velvoitteet eivät aseta valtiolle yleistä velvollisuutta noudattaa maahanmuut-
tajan valintaa asuinmaasta tai velvollisuutta hyväksyä perheenyhdistämistä alueellaan. Eu-
roopan ihmisoikeustuomioistuin on lausunut myös, että periaatteessa se ei pidä kohtuutto-
mana vaatimusta, että maahan sijoittuneen ulkomaalaisen on osoitettava riittävän itsenäi-
set ja pysyvät tulot, joiden avulla hän voi huolehtia perheenyhdistämisessä tarkoitetun per-
heenjäsenen perustoimeentulosta. Tuomioistuin kuitenkin on tutkinut, onko toimeentulo-
vaatimus kyseisessä tapauksessa kohtuullinen." 

Tästä kohtuullisuudesta tässä juuri on kyse. Nyt tämä asettaa kohtuudelle täysin uudet
rajat, jotka eivät tule kestämään minkäänlaista kansainvälisten oikeuksien tarkastelua. Eu-
roopan unionin perusoikeuskirjan perheen suojaa koskevassa 7 artiklassa todetaan, että jo-
kaisella on oikeus siihen, että hänen yksityis- ja perhe-elämäänsä kunnioitetaan. Tässä esi-
tyksessä rikotaan kansainvälistä kohtuullisuuden määritelmää, ja aivan varmasti tulemme
näkemään Suomen Euroopan ihmisoikeustuomioistuimessa vastaamassa tämän kohtuulli-
suuden vaatimuksen rikkomisesta. Mietinnön vastalauseessa on hyvin kuvattu kohtuutto-
muudet, jotka tähän liittyvät, ja se, kuinka ne olisivat helposti korjattavissa esimerkiksi ot-
tamalla verrokiksi ulosoton suojaosuus, kuten on esitetty. 

Arvoisa puheenjohtaja! Toivon, että jollakin tavalla hyväsydämisyys, inhimillisyys ja
ne kaikki kristilliset hyveet, joista maamme on kunnioitettu ja arvostettu, voisivat näkyä
myös meidän ulkomaalaispolitiikassamme.

18.55 Sanna Marin sd: Arvoisa puhemies! Kiitoksia teille, hyvät edustajat, niistä hyvistä
puheenvuoroista, joita tässä pöntössä on pidetty tänään useampi. On ollut hyvä kuulla, että
tästä salista löytyy vielä sydäntä tehdä toivottavasti hyviä ratkaisuja. Toivon, että tämä sali
sitten myös äänestyksessä päätyy sen kaltaisiin ratkaisuihin kuin mitä näissä aikaisemmis-
sa, minua ennen olleissa puheenvuoroissa on tuotu esiin, mutta pelkään, että siinä käy va-
litettavasti juuri päinvastoin.
16



Pöytäkirjan asiakohta PTK 70/2016 vp
Ajatellaan tilanne, joka olisi toistepäin meidän näkökulmastamme. Otetaan nyt kuvitel-
tu tilanne, että Suomi olisi sotatilassa, täällä olisi konflikti, kriisejä, väkivaltaa, kuolemaa
joka puolella, vihollisia, joita on hirveän hankala tunnistaa ja joita on erilaisia, on vaikea
määritellä, mihin ryhmään kuuluisi, mikä on oikea puoli. Otetaan tällainen tilanne ja kuvi-
teltu ajatus siitä, missä tilassa tämä maa olisi. (Juho Eerola: Tätä vauhtia se on!)

Tampere pommitettaisiin, minun kotikaupunkini pommitettaisiin, talo pommitettaisiin.
Siitä olisi vain savuavat rauniot enää jäljellä. Minun mieheni loukkaantuisi tuossa iskussa
ja muu perhe kuolisi. Lähtisin itse — olisin vielä siinä kunnossa, että pääsisin lähtemään —
pakenemaan kotimaastani, kotikaupungistani, omasta kodistani. Kaikki tunnettu, mikä mi-
nulle on tuttua, olisi siinä vaiheessa mennyttä. Pääsisin pakenemaan ja lähtisin halki Eu-
roopan kohti etelää, jossa olisi vielä toivoa paremmasta elämästä, toivoa pysyvämmästä ar-
jesta, riskeeraisin kaiken, lähtisin vaaralliselle matkalle halki Euroopan tietämättä, mihin
se matka päättyy, pääsenkö sinne perille hengissä, mitä siellä odottaa, mutta ottaisin riskin,
koska tilanne omassa maassa, omassa kotikaupungissani olisi niin paha. Mutta mieheni jäi-
si jälkeen, hän ei pääsisi matkalle, koska olisi loukkaantunut eikä pääsisi liikkumaan.

Saapuisin vihdoin sitten kohdemaahan, tulisin sinne perille, saisin jopa hyvän kohtelun,
saisin turvapaikan siitä maasta ja sitten haluaisin tietenkin myös mieheni siihen maahan,
missä itsekin asuisin, ja hakisin sitten sitä kautta perheenyhdistämistä, mutta se ei onnis-
tuisikaan ihan niin, että minä voisin sitä hakea, vaan mieheni pitäisi se sieltä omasta koti-
maasta käsin hakea. Se ei tietenkään onnistuisi Suomessa, koska ensimmäinen lähetystö
sattuisi olemaan Norjassa, joten kolmen kuukauden sisään minun mieheni pitäisi jollakin
tavalla loukkaantuneena matkata sinne toiseen maahan — ajatellaan nyt, että se maa olisi
vaikka Norja — hakemaan sitä perheenyhdistämistä. Tämä ei onnistuisi, aikaraja ylittyisi,
joten sitten tultaisiin tilanteeseen, että minulla pitäisi olla tietyt tulot. Siis olen pakolaisena
tullut vieraaseen maahan, irti kaikesta turvallisesta, ja minulla pitäisi olla siinä vaiheessa
työpaikka ja sellaiset tulot, että saisin mieheni siihen maahan mukaan. Tämä olisi tietenkin
hyvin vaikeaa, koska työpaikkoja ei ensinnäkään olisi hirveän helposti saatavilla, saati sel-
laisia työpaikkoja, joista oikeasti saisi sen verran tuloa, että sillä sitten saisi sen perheen,
oman mieheni, sinne uuteen maahan yhdistettyä. Jatkuvasti tänä aikana minulla olisi tie-
tenkin valtava huoli, pelko turvallisuudesta — puolisoni turvallisuudesta, perheeni turval-
lisuudesta — ja jatkuva epätietoisuus siitä, mitä siellä vanhassa kotimaassa sodan konflik-
tien keskellä tapahtuisi.

Tämä tilanne on se, minkä me nyt olemme Suomena valitsemassa. Jo tällä hetkellä per-
heenyhdistäminen on hyvin hankalaa. Jo tällä hetkellä perheenyhdistämistä pitää hakea
Suomen lähetystöstä, joka voi olla hyvinkin kaukana. Se on hyvin hankalaa jo tällä hetkel-
lä, mutta nyt kun siihen otetaan nämä tulorajat turvapaikanhakijoille, pakolaisille, niin se
muodostuu mahdottomaksi. Muodostuu käytännössä mahdottomaksi ihmisille saada lähei-
sensä ja perheensä siihen maahan, missä he ovat.

Ja tämä kuviteltu tilanne, minkä äsken kuvasin, ei edes olisi sillä tavalla minulle hanka-
la, koska minä olisin aikuinen ihminen. Mutta ajatellaan, että jos se olisi lapsi ja siitä huo-
limatta nämä tulorajat koskisivat perheenyhdistämistä, niin jokainen ymmärtää, että tämä
on aivan mahdoton tilanne, ja tämä on kuitenkin se linja, minkä nyt tämä eduskunta, Suo-
mi, on valitsemassa. Itse näen, että se on paitsi ihmisoikeuksien, inhimillisyyden, myös
kaiken järjen valossa aivan käsittämätön linjaus ja valinta, minkä me olemme tekemässä.
Monet ovat olleet kauhuissaan ja järkyttyneitä tästä irakilaisperheen tilanteesta, mistä uu-
17



Pöytäkirjan asiakohta PTK 70/2016 vp
tisoitiin laajasti. Tulevaisuudessa voidaan vain nähdä samanlaisia inhimillisiä tragedioita,
kamalia kohtaloita perheillä, jos nämä lainmuutokset tulevat voimaan.

Tämä on hyvin surullinen, julma esitys. Me sosialidemokraatit pyrimme tähän saamaan
liennytyksiä. Valiokuntakäsittelyssä suhtauduimme tähän rakentavasti, mutta valitettavas-
ti hallituspuolueet eivät olleet valmiita joustamaan piirun vertaa oikeudenmukaisempaan
suuntaan, ja nyt meillä on täällä todella kamala ja surullinen esitys käsittelyssä. Tämä ei ole
sosialidemokraattinen esitys, sosialidemokraatit tulevat äänestämään tämän lain hylkäyk-
sen puolesta. Tämä on todella, todella surullinen ja kamala esitys, mikä meillä on käsitte-
lyssä. Toivon, että jokainen meistä tässä salissa... Valitettavasti täällä on vähän hallitus-
puolueiden edustajia paikalla, lähinnä näyttää olevan vain perussuomalaisten edustajia pai-
kalla, valitettavasti täällä ei juuri ole — yksi kokoomuslainenkin on — kokoomuslaisia ja
keskustalaisia. Uskon, että näiden puolueiden sisällä on paljon kansanedustajia, jotka nä-
kevät, että tämä tilanne on hyvin ongelmallinen ja se muodostuu hyvin ongelmalliseksi
näiden lakimuutosten jälkeen. Sen takia toivon, että oikeasti tässä salissa on myös mahdol-
lista ja halua asettautua näiden ihmisten tilanteeseen, elämäntilanteeseen, mikä monilla on,
kun he pakenevat sotaa, konflikteja, väkivaltaisuuksia, ja miettiä, mitä nämä tarkoittaisivat
omalla kohdalla, oman perheen osalta, oman puolison osalta, omien lasten osalta, omien
vanhempien osalta, ja sitten pohtia sitä, mitä siinä äänestyksessä tekee, ja toivon, että nämä
lakimuutokset, mitä nyt ollaan tekemässä, hylätään.

19.02 Eva Biaudet r: Arvoisa puhemies! Mitä minä vastaan minun lapsilleni? Mitä minä
vastaan minun lapsilleni, kun he kysyvät, voiko koskaan enää tapahtua sellaisia kauheuk-
sia, joita historiassa on tapahtunut? Mitä minä kerron pääministeri Sipilästä, joka on luvan-
nut, että hän rakentaa suomalaista yhteiskuntaa parempaan, luo tulevaisuutta ja uskoa tu-
levaisuuteen? Mitä minä kerron ulkoministeri Soinista, joka ulkomailla kertoo puolusta-
vansa tyttöjen ja naisten oikeuksia? Mitä minä kerron sisäministeri Orposta, joka juuri on
saanut vastuullisen tehtävän johtaa suurta puoluetta ja pyrkii luomaan uskoa tulevaisuu-
teen? Miten minä voin antaa uskoa lapsilleni heidän tulevaisuuteensa Suomessa?

Mitä teille on tapahtunut? Mitä teille on tapahtunut, että tällainen kylmyys on sattunut?
Minä ymmärrän, että jotain täytyy tapahtua ihmisessä, jos hän menettää kykynsä olla myö-
tätuntoinen muita ihmisiä kohtaan. Ei voi olla kysymys vain ihonväristä. Mitä tapahtuu ih-
miselle maassa, jossa eletään maailman parhaassa maassa, jossa ei ole hätää, ja me haluam-
me antaa signaalin siitä, että emme kunnioita jokaisen ihmisen ihmisarvoa tai emme kun-
nioita lapsen elämää niin, että lupaisimme turvata hänen tulevaisuutensa. Mitä minä vas-
taan minun lapsilleni? Mitä olette tehneet minun maalleni? Enemmistön ääni ei aina ole oi-
keassa. Enemmistö ei välttämättä tee oikeudenmukaisia päätöksiä.

En koe, että tarvitsee mennä näihin yksityiskohtiin, täällä on tosi hyvin puhuttu tänään
näistä tämän lain ongelmista. Mutta periaatteessa on kysymys siitä, että oman edun tavoit-
telemiseksi, oman vallanhalun tavoittelemiseksi on valmis jättämään moraalin, oikeuden-
mukaisuuden ja ihmisarvon kunnioituksen sivuun ja rakentamaan Suomea, jossa eriarvois-
tetaan ihmiset emmekä kunnioita ihmisten keskeisiä tarpeita. Meillä ei ole ollut mitään tar-
vetta, ei ole mitään hätää rajoittaa perheiden yhdistymistä edelleen, varsinkaan turvapai-
kanhakijoiden tai pakolaisten. Nyt jo Suomessa on ollut erittäin tiukka käytäntö.

Mikä on se syy, että haluamme näyttää, että Suomi on maa, joka ei siedä ulkomaalaisia
tai ei halua antaa turvaa ihmisille, jotka ovat hädässä, eikä anna lapselle hänen äitiään tai
isäänsä? Mikä on se maa? Mitä teille on tapahtunut? Mikä on se ihminen, joka on näin kyl-
18



Pöytäkirjan asiakohta PTK 70/2016 vp
mä? Miksi hän haluaa olla mukana päättämässä muiden ihmisten asioista? Miksi hän ha-
luaa olla mukana rakentamassa Suomea? Mikä on se perusta, jos on niin kylmä, että haluaa
estää perheitä yhdistymästä ja lapsia saamasta vanhempansa luokseen? — Kiitoksia.

19.07 Thomas Blomqvist r: Värderade herr talman! Vi behandlar nu ett betänkande om
ett lagförslag som kommer att göra det betydligt svårare för personer som beviljats asyl i
Finland att få en familjemedlem till Finland. Det är en skärpning av utlänningslagen och
det ska sägas klart ut att regeringens huvudsyfte med lagändringen är att man vill att Fin-
land inte mera ska framstå som ett så attraktivt land för asylsökanden och flyktingar som ti-
digare. 

Utskottet har haft en noggrann och saklig behandling och betänkandet är omfattande.
Problemet är att vi inte behöver en sådan här lagstiftning som minskar möjligheterna till fa-
miljeåterförening. Man kan helt enkelt inte skriva ett bra betänkande om ett sådant här lag-
förslag. Därför bör lagförslaget förkastas.

Arvoisa herra puhemies! Meillä on meneillään maailman suurin pakolaiskriisi sitten toisen
maailmansodan. Ehdotettu lainsäädäntömuutos on kuitenkin ihmisoikeusnäkökulmasta
käsin väärä reaktio humanitääriseen kriisiin. Tärkeintä nyt olisi, että hallitus keskittäisi
voimavaransa kotouttamisen edistämiseen, kun taas nyt esitettävät muutokset yhdistettyi-
nä jo aiemmin tehtyihin tiukennuksiin tulevat tosiasiallisesti estämään sen, että monien
kansainvälistä suojelua saavien perheenyhdistämisoikeus toteutuisi. Tämä esitetty muutos
voi siis johtaa siihen, että entistä useampi erityisen haavoittuvassa asemassa oleva ihminen
jää inhimillisesti kohtuuttomaan tilanteeseen. Muutos heikentää perustavanlaatuisia ihmis-
oikeuksia, kuten lasten oikeutta perheeseen ja turvalliseen elämään, ja vaikeuttaisi ratkai-
sevasti monien ihmisten kotouttamista.

Tulovaatimus on kohtuuton. Se on syrjivä ja se on epäjohdonmukainen. Se on korkeam-
pi kuin esimerkiksi vähimmäissosiaaliturva Suomessa ja myös korkeampi kuin esimerkik-
si monien suomalaisten palkansaajaperheiden tulotaso. Lisäksi se on korkeampi kuin mo-
nissa muissa EU-maissa.

Periaatteellisesta näkökulmasta ongelmallista on myös, että toimeentuloedellytyksiä ja
niistä poikkeamista koskevat säädökset ovat melko väljiä ja tulkinnanvaraisia ja niiden so-
veltaminen perustuu selvitysten mukaan ensisijaisesti Maahanmuuttoviraston omaan oh-
jeistukseen. Keskeisesti ihmisten oikeuksiin vaikuttavan sääntelyn tulisi olla selkeää, tark-
karajaista ja perustua lakiin. Eduskunnan oikeusasiamies Jääskeläinen totesi näistä poik-
keamista koskevista säädöksistä, että hallituksen esityksessä näiden säädösten muotoilua
olisi välttämätöntä täydentää ja väljentää. Sitä neuvoa olisi kyllä syytä kuunnella.

Herr talman! Jag kan inte godkänna en så här hög inkomstgräns för familjeåterföreningar. I
lagförslaget behandlas människor inte jämlikt. Jag tycker att förslaget inte uppfyller artikel
8 i Europeiska människorättsavtalet där det stipuleras om allas rätt till skydd av privat- och
familjelivet. Inte heller är det enligt min mening i enlighet med andra, med avsikten i FN:s
deklaration om barnets rättigheter artikel 9, där det sägs att barn ska ha rätt att leva tillsam-
mans med sina föräldrar. 

De inkomstkrav som föreslås kommer att inskränka på människors möjlighet till famil-
jeåterförening och familjeliv. Och jag måste säga att jag förenar mig med ledamöterna
Biaudets och Marins frågor om hur man kan låta bli att känna empati för de människor som
19



Pöytäkirjan asiakohta PTK 70/2016 vp
inte får möjlighet att återförenas med sin familj. Hur kan man låta bli att inse den tragedi
som det här leder till på individnivå där familjer splittras och där den mänskliga hänsynen
ställs på undantag? För mig lyckas det åtminstone inte. 

Herra puhemies! Nyt esitettävät muutokset yhdistettyinä jo aiemmin tehtyihin tiukennuk-
siin tulevat estämään monien kansainvälistä suojelua saavien perheenyhdistämisoikeuden
toteutumisen. Suomi tarvitsee kylläkin selkeää maahanmuuttopolitiikkaa, mutta se ei saa
tarkoittaa sitä, että ihmisoikeudet unohdetaan täysin, kuten nyt tässä ehdotuksessa teh-
dään. En kannata sellaista politiikkaa, jossa perheenyhdistäminen tietoisesti tehdään vai-
keaksi ja tietyissä tapauksissa mahdottomaksi ja joka johtaa siihen, että turvapaikan saa-
neet eivät integroidu vaan syrjäytymisen riski kasvaa. En myöskään ymmärrä, miten halli-
tuspuolueet, jotka aika usein täällä salissa puhuvat perheen merkityksestä, voivat olla mu-
kana tällaisessa politiikassa. Toivon, että harkitsette vielä kerran. — Kiitos.

19.13 Sirpa Paatero sd: Arvoisa herra puhemies! Tässä salissa on kevään aikana käsitel-
ty ainakin viittä ulkomaalaislain muutosesitystä. Lähetekeskustelussa varmaan moni muu-
kin kiinnitti mutta itsekin kiinnitin siihen huomiota, että kokonaiskuvan muodostaminen
on varsin hankalaa. Tähän samaan asiaan myöskin perustuslakivaliokunta on kiinnittänyt
huomiota. Jos meillä on yksi laki, jota noin kahden viikon välein tuodaan muutettavaksi eri
kohdista, niin minkälainen kokonaisuus siitä muodostuu, se on hankala hallittava. 

Näissä kaikissa maahanmuuttoon ja turvapaikanhakijoihin ja ulkomaalaisten liikkumi-
seen liittyvissä asioissa olisi tietenkin tarvetta koko EU:n yhtenäisimpiin käytäntöihin, ja
meidän viiteryhmässämme pitäisi tietenkin katsoa, mitenkä Pohjoismaissa näitä asioita kä-
sitellään ja minkälaisia päätöksiä ollaan tekemässä. Tietenkin niin Pohjoismaissa kuin tääl-
läkin hallitukset vaihtuvat ja muuttuvat, minkä jälkeen ei tietysti voida automaattisesti aina
seurata niin sanotusti tiukimman version mukaan. Mutta sen meidän viiteryhmämme pitäi-
si olla koko Eurooppa, ja siellä monessa asiassa, kuten kehitysyhteistyössä, olemme halun-
neet seurata muita Pohjoismaita.

Tässä jo aikaisemmin on haluttu arviota, ja kun tätä esitystä ruvettiin tekemään, niin va-
liokunnassakin kysyimme moneen kertaan, missä ovat arviot näistä edellisistä lakimuutok-
sista, jotka on siis tehty edellisillä hallituskausilla 2003, 2004, 2010, 2013, jolloinka muun
muassa on tehty tämä iso periaatteellinen muutos, että perheenyhdistämishakemukset tu-
lee jättää lähtömaassa, ei täällä Suomen päässä, tai että toimeentuloedellytys on otettu
käyttöön. Tässä nykyisessä esityksessä ei ole toimeentuloedellytystä ensimmäisen kerran
eikä yhä edelleenkään sitä lue siellä laissa, mutta näistä ei ollut kunnon arviota käytettävis-
sä, kun tämä lakiesitys on tehty, niin kuin olisi ollut tietenkin normaalin, tolkullisen lain-
säädäntövalmistelun osalta tarve tehdä.

Perustuslakivaliokunta on kiinnittänyt moniin asioihin huomiota, ja näihin nojaten ja
tietenkin kaikkiin muihinkin asiantuntijalausuntoihin nojaten teimme myöskin omia muu-
tosesityksiä.

Perustuslakivaliokunnankin huomio kiinnittyy lasten etuun ja Suomen allekirjoitta-
maan lapsen oikeuksien julistukseen — aika yksiselitteinen, Suomen allekirjoittama lasten
oikeuksien julistus, jonka lisäpöytäkirjat Suomi on myöskin nykyisin ratifioinut. Mikä on
oikeasti lapsen todellinen mahdollisuus, jos ajattelee suomalaista 15-vuotiasta, tienata edes
500:aa euroa kuukaudessa koulun ohella, puhumattakaan sitten ulkomailta tulleista? 
20



Pöytäkirjan asiakohta PTK 70/2016 vp
Turvatun toimeentulon edellytys on kysymys, johonka perustuslakivaliokunta myös
kiinnitti huomiota, ensin siihen, mikä on se sana "kohtuus", johonka täällä on kiinnitetty
huomiota, mikä on yhden viranomaisen Maahanmuuttovirastossa se mahdollisuus harkita
ja mikä on se tarkkarajaisuus niissä poikkeamismahdollisuuksissa. Nämä olisi ollut tarvet-
ta avata tähän lainsäädäntöön ja kirjoittaa sieltä ulos.

Kolmantena asiana oli sitten tiedon saattaminen turvapaikan ja oleskeluluvan saaneille,
mihin sitten tämä pykäläesitys myöskin hallintovaliokunnan esityksessä tuli.

Niinpä päädyimme sosialidemokraattien kolmen hengen hallintovaliokuntaryhmänä, jo-
honka saimme koko ryhmän tuen, esittämään kolmeen kohtaan muutosta niin, että alaikäi-
set eivät olisi tulorajavaatimuksen parissa. Kun katsoo niitä lukuja, mistä täällä on tänään
puhuttu, niin ankkurilapsikeskustelu on legenda. Semmoista ei ole olemassa. 

Toinen on se, että tämä kolmen kuukauden mahdollisuus ilman tulorajaa hakea perhei-
den yhdistämistä lisättäisiin yhdeksään kuukauteen, jolloin se olisi edes jotakuinkin mah-
dollista noin käytännössä siitä syystä, että ne matkat, viisumien saannit lähtömaissa ovat
todellakin hankalia, ja ihan yksinkertaisesti Suomen ulkoministeriö ei pysty käsittelemään
näitä. Suomen ulkoministeriö ilmoitti, että se vaatisi ainakin 125 henkilötyövuotta lisää
saadakseen käsiteltyä näitä edes kohtuullisesti, jos ne ihmiset pääsisivät niihin maihin.
Elikkä kahta kautta ei missään tapauksessa kolme kuukautta riitä, jotenka vähintään se yh-
deksän kuukautta voisi olla jotakuinkin mahdollinen.

Sitten kolmantena tämä mainittu kohtuullistaminen Ruotsin mallin mukaisesti: Ulosot-
tokaaren suojaosa, joka tarkoittaisi meillä yhden henkilön osalta 678 euroa ja lasten osalta
243 euroa siihen päälle, on ihan toisen kuuloinen summa kuin se, mitä tällä hetkellä Maa-
hanmuuttovirasto käyttää, johonka STM on antanut ohjeistuksen, elikkä 1 000 euroa per
henkilö ja sitten siihen ne lapset mukaan. Jos suomalaiset selviävät tällä summalla niin, että
se jää käteen, kun on otettu ulosottoon omat summat, niin miksipä eivät myöskin ulkomail-
ta muuttaneet ihmiset. Tämä asia olisi helpottanut myös muilla syillä Suomessa olevien
perheenyhdistämistä, ei vain turvapaikanhakijoiden osalta. Myöskin muiden ihmisten
osalta olisi pystytty helpottamaan, jos perustuslakivaliokunnan ohjeistuksen mukaan olisi
kirjattu joku peruste siihen, mihin se summa perustuu, rajattu sitä harkintaa, annettu siihen
selkeämmät ohjeet ja kohtuullistettu sitä summaa. Näin oltaisiin saatu monen muunkin
perheen osalta, vaikkapa tämän mediassa olleen irakilaisperheen osalta, tilanne toisenlai-
seksi.

Nyt minun kysymykseni on näitten viiden lakiesityksen jälkeen: olihan tämä nyt viimei-
nen? 

19.21 Juho Eerola ps: Arvoisa herra puhemies! Eräs edustaja yllättyi aiemmin tällä vii-
kolla eli eilen tässä salissa kuultuaan, että hallituksen tavoitteena onkin tiukentaa maahan-
muuttopolitiikkaa. Tämä on aivan totta ja oikein, ei siinä ole mitään yllättävää. Suomi ja
koko Eurooppa jatkavat perheenyhdistämiseen ja muuhun maahanmuuttoon liittyvien kri-
teerien tiukentamista, eli ei tämä tässä nyt mikään viimeinen ollut. Suomi ei katso sivusta,
vaan myös meidän on kannettava yhteiseurooppalaista ja yhteispohjoismaista vastuuta.
Hallituksen turvapaikkapoliittisessa ohjelmassa lukee aivan selkeästi seuraavaa: "Tiuken-
namme perheenyhdistämisen kriteerejä EU:n perheenyhdistämisdirektiivin nojalla täysi-
määräisesti, edellytyksenä ainakin toimeentuloedellytys ja riippumattomuus sosiaalituis-
ta." Edelleen on pakko muistuttaa, että tästä ei sovittu vasta viime syksynä tämän tulvan
seurauksena vaan jo vuosi sitten hallitusneuvotteluissa. Pitää muistaa, että meidän kritee-
21



Pöytäkirjan asiakohta PTK 70/2016 vp
rimme ovat vielä kaukana direktiivin mukaisesta käytännöstä ja niistä mahdollisuuksista ja
siitä, mitä naapurimaat monessa kohtaa — Ruotsi, Tanska ja Norja — ovat tehneet.

Kielitaidon osalta perheenkokoajan pitäisi läpäistä jonkintasoinen suomen kielen testi,
jotta hän voisi hakea oleskelulupaa perheenjäsenille. Sama vaatimus pitäisi esittää myös
tänne pyrkiville perheenjäsenille. Perheenkokoajalta pitäisi lisäksi vaatia kahden vuoden
asumista Suomessa, jota ennen perhe ei voisi hakea oleskelulupaa. Kuulostaako tämä joi-
denkin mielestä karmealta?

Minusta pohjoismaisessa tai eurooppalaisessa yhteistyössä ei ole mitään pahaa, vaan on
luonnollista, että seuraamme sitä, mitä naapurimaamme tekevät, ja myös näytämme tietä
edelläkävijöinä joissakin tapauksissa. Perheenyhdistämisestä ei saa tulla laittoman maa-
hantulon laillista väylää. Kyllä meidän pitää kuunnella ruotsalaisia, tanskalaisia ja norja-
laisia kollegoja, eli tässä mielessä olen edustaja Paateron kanssa samaa mieltä, että pitää
seurata, mitä naapurimaissa tapahtuu, ja ottaa oppia niistä kokemuksista, mitä siellä on sat-
tunut. Emmehän toki miksikään Impivaaraksi halua taantua.

Arvoisa puhemies! Perussuomalaisten toimet hallituksessa alkavat nyt näkyä, ja tämä
säädettävä toimeentuloedellytys on selkeä osoitus siitä, kuten täällä jo muutama edustaja
on vähän epäillytkin. On hienoa, että niin sanotussa Nuivassa Vaalimanifestissa vuonna
2010 kirjatut tavoitteet ovat nyt osaksi osa hallitusohjelmaakin.

Kun katsoin valiokunnalle annettuja lausuntoja, niin jostain syystä esimerkiksi Suomen
somaliliitto ei muutoksia hirveästi arvostanut. Haluankin tässä yhteydessä tuoda toisen
perheenyhdistämiseen liittyvän muutoksen. Perheenyhdistämishakemuksen vireillepanon
oli määrä muuttua keväällä sähköiseksi. Tämä olisi tarkoittanut sitä, että hakemuksia olisi
suorastaan tulvinut lisää. Jokainen voi kuvitella, mitä se tarkoittaisi, jos perheenyhdistä-
misprosessin voisi käynnistää etänä vaikkapa juuri Somaliasta. (Ozan Yanar: Se on poliit-
tinen päätös!) Nyt näin ei tapahdu. — Perussuomalaisten linja näkyy, edustaja Yanar, täs-
säkin.

Sitten on pakko ihmetellä tätä, mitä tänään olen täällä puheista kuullut. Monella suulla
on todistettu, että maahanmuuttajat työllistyvät vain pienipalkkaisiin töihin — tämä on
monessa puheenvuorossa kerrottu, että maahanmuuttajat työllistyvät vain pienipalkkaisiin
töihin. (Välihuutoja) Miten tämä sitten taas vertautuu näitten samojen henkilöitten aiem-
piin puheisiin siitä, että monikulttuurisuus on jonkunnäköinen rikkaus ja että tänne tulevat
pakolaiset olisivat korkeasti koulutettuja ja kansainvälisiä huippuosaajia ja jotenkin hyö-
dyttäisivät sitten myös taloudellisesti tätä yhteiskuntaa? Lisäksi on todettava, että suurin
osa Suomeen tulevista turvapaikanhakijoista ainakin viime vuonna oli perheettömiä nuo-
ria miehiä. Heillä ei siis ole tänne tullessaan monellakaan vaimoa tai lapsia odottamassa.
(Välihuutoja) Aiemmin, esimerkiksi silloin, kun itse työskentelin tuolla vastaanottokes-
kuksessa, (Hälinää — Puhemies koputtaa) kuvio meni niin...

Ensimmäinen varapuhemies Mauri Pekkarinen: Arvoisat edustajat, terävä välihuuto
silloin tällöin on paikallaan ja perusteltua, mutta kilpaileva puhe täällä pidettävän puheen
kanssa ei ole sallittua. — Edustaja voi jatkaa.

Kiitos, puhemies! — Ottakaa oppia niistä välihuudoista kuten itse huudan aina tuossa
yhden sanan välissä.

Eli aiemmin tämä kuvio meni sillä lailla, silloin kun itse esimerkiksi työskentelin vas-
taanottokeskuksessa, että heti kun tämä turvapaikanhakija sai oleskeluluvan, alkoi välittö-
22



Pöytäkirjan asiakohta PTK 70/2016 vp
mästi tällaisiin myötäjäisiin ja järjestettyihin avioliittoihin pohjautuva ihmiskauppa näit-
ten kotikylän neitojen kanssa. Eli hyvä, että tähän on nyt tullut stoppi.

Lopuksi haluan kiittää hallitusta siitä, että Suomi muuttuu päivä päivältä vähemmän
houkuttelevaksi paikaksi sosiaalisesta maahanmuutosta haaveileville. Jokainen turvapai-
kanhakija maksaa Suomelle noin 20 000 euroa, ja saman maksaa jokainen perheenjäsen-
kin. Ehkä pakolaisella ei ole varaa maksaa perhettään tänne, mutta ei sitä ole suomalaisella
yhteiskunnallakaan. Siinä esimerkiksi edustaja Laukkaselle lisää siteerattavaa. — Kiitos.

19.28 Joona Räsänen sd (vastauspuheenvuoro): Arvoisa puhemies! Liittyen tuohon, mitä
edustaja Eerola totesi, nyt on tainnut vähän mennä puurot ja vellit sekaisin, kun puhutte
näistä järjestellyistä avioliitoista. Tätä käsitettä "uusi perhe" meillä kyllä ovat koskeneet
nämä tulorajat jo vuodesta 2010. Mutta nyt te haluatte vaikeuttaa myös heidän asemaansa,
joista puhutaan käsitteellä "vanha perhe" elikkä joiden perheside on jo muodostettu ennen
Suomeen tuloa. Ja nyt en ihan ymmärrä, kun täällä on paljon puhuttu siitä, että haluttaisiin
nimenomaan auttaa niitä kaikista hädänalaisimpia: tämä perheenyhdistäminen on juuri
yksi keino, millä me kaikista hädänalaisimpia pystymme auttamaan, niitä naisia ja lapsia,
jotta saamme heidät konfliktien jaloista tänne Suomeen. Tämä on kyllä nyt aika kummal-
lista, kun tekin monta kertaa täällä olette todenneet, että kyllä hädänalaista täytyy auttaa ja
pitäisi nimenomaan kohdistaa apu niille kaikista hädänalaisimmille. Nyt täytyy kysyä,
miksi ihmeessä me emme sitten tee niin ja ota niitä kaikista hädänalaisimpia tänne.

19.29 Nasima Razmyar sd (vastauspuheenvuoro):  Arvoisa puhemies! Tässä ikään kuin
itkeä voi mutta nauraa ei voi.

Edustaja Eerola, sanoin tämän saman asian eilen, kun myös kävimme erittäin ikävää la-
kimuutosta läpi: On yksi asia tehdä erittäin ikäviä päätöksiä, on toinen asia nauttia siitä. Ja
on hirveän vaikea ymmärtää, ihan aidosti ja oikeasti, tässä teidän puoluettanne ja teidän nä-
kemystänne. Ja vielä vaikeampi on ymmärtää itse asiassa sitä, että valitettavasti kokoo-
muslaisia ja keskustalaisia ei näy edes salissa, he eivät ole edes paikalla.

Tämä on kaiken kaikkiaan surullinen päivä monessa mielessä. Kylmä suhtautuminen on
jotenkin ennennäkemättömällä tavalla kohdistunut ja välittynyt täällä varmasti meille jo-
kaiselle, mutta onneksi jos tässä kuitenkin jotain positiivista haluaa miettiä, niin sellaista
ainakin itselleni oli, kun edustaja Biaudet kysyi, mitä Suomelle on tapahtumassa ja missä
ihmisten hyvyys on. (Puhemies koputtaa) Kyllä täällä joitain hyviäkin ihmisiä on onneksi
paikalla... [Puhemies keskeytti puheenvuoron puheajan ylityttyä.]

19.30 Li Andersson vas (vastauspuheenvuoro):  Arvoisa puhemies! Tässä kun edustaja
Eerola omassa puheenvuorossaan puhui turvapaikanhakijoista ilman perhettä, niin haluan
nyt tehdä edustaja Eerolaa tietoiseksi viimeistään tässä vaiheessa siitä, että tämä tiukennus-
han kohdistuu nyt nimenomaan perheellisten turvapaikanhakijoiden asemaan. Eli tämä tu-
lee ennen kaikkea heikentämään lasten asemaa sekä vaikeuttamaan konfliktialueilla ole-
vien naisten ja lasten tänne pääsyä.

Mielestäni on mielenkiintoista seurata tätä perussuomalaisten hallituksessa tekemää po-
litiikkaa, että kun kaikki muut vaaleissa annetut lupaukset on petetty, kun on leikattu työt-
tömiltä, kun on leikattu eläkeläisiltä, kun palkansaajien asemaa heikennetään, niin te ila-
koitte täällä siitä, että saatte yhden asian läpi: lakimuutoksen, joka heikentää erittäin epä-
varmassa asemassa olevien lasten asemaa ja vaikeuttaa Suomessa turvapaikan saaneiden
23



Pöytäkirjan asiakohta PTK 70/2016 vp
ihmisten kotoutumista ja elämää täällä. Tämä on ilmeisesti teidän poliittisen ajattelunne
ydinkysymyksiä. Käsittämätöntä.

Ensimmäinen varapuhemies Mauri Pekkarinen:  Myönnän vielä vastauspuheenvuorot
edustajille Elo ja Yanar ja sitten tämän keskustelun aiheuttajalle.

19.31 Simon Elo ps (vastauspuheenvuoro): Arvoisa puhemies! Voin tietysti edustaja An-
derssonille antaa pitkän, kymmenien kohtien listan siitä, mitä perussuomalaiset ovat saa-
neet hallituksessa tehtyä, mutta en usko, että edustaja Andersson siihen silti uskoo, joten
tämä olisi siinä mielessä turhaa keskustelua. Mutta tästä voidaan todeta, että totta kai mei-
dän kannattajaprofiilimme on erilainen, arvoisa uusi vasemmiston puheenjohtaja, edustaja
Andersson. Kun katsotaan kaikkia suomalaisia, niin tutkimuksissa merkittävä osa suoma-
laisista, suuri enemmistö, haluaisi vähentää turvapaikanhakijoiden määrää Suomessa, eli
kyllä suomalaisten enemmistön kanta on sillä linjalla, millä nähdäkseni hallitus tässä on. Ja
niin kuin edustaja Eerola tässä otti hyvin esille, tämä jäädyttäminen sen osalta, että voi täm-
möisen etähakemuksen tehdä, on myös merkittävä saavutus meille perussuomalaisille.
Valtaa on, valtaa käytetään. Sitä saa, mitä tilaa.

19.32 Ozan Yanar vihr (vastauspuheenvuoro): Arvoisa puhemies! Kuten tässä on aiem-
minkin sanottu, niin tiukennus kohdistuu jo ennestään perheellisten asemaan. Kyllä tämä
nyt ansaitsee edustaja Eerolalta vastauksen, että hän ikään kuin harhaanjohtavasti tässä eri-
laisia termejä sekoittaa, ja kuten sanottu, tämä iskee ihan hädänalaisimpiin ihmisiin. Toi-
nen juttu, mitä voisi tähän edustaja Elolle huomauttaa, on se, että totta kai kannattajapro-
fiilinne on erilainen kuin ennen vaaleja. Te olette menettäneet melkein puolet kannatukses-
tanne — että siinä mielessä. (Välihuuto)

Yksi asia, joka on mielestäni aika huomionarvoinen, on tämä sähköisen hakemuksen
ikään kuin mahdollistamisen lopettaminen. Tässä tuli nyt parilta edustajalta ihan puheen-
vuoro siitä, että he ovat olleet poliittisesti vaikuttamassa siihen. Tämä on merkittävää.

Haluan myös kiittää edustaja Biaudet’ta (Puhemies koputtaa) mahtavasta puheesta. Kii-
tos siitä.

Ensimmäinen varapuhemies Mauri Pekkarinen: Myönnän vielä edustaja Marinille pu-
heenvuoron ja totta kai aloittajalle. 

19.33 Sanna Marin sd (vastauspuheenvuoro): Arvoisa puhemies! Edustaja Elo tässä tote-
si, että kun valtaa on, niin valtaa käytetään. Kyllä minä, aivan kuten edustaja Andersson
tässä totesi, ihmettelen sitä, että sitä valtaa ei ole käytetty heikompiosaisten suomalaisten,
vanhusten, lapsiperheiden, tavallisten ihmisten hyväksi vaan heidän asemansa heikentämi-
seksi niiden monien leikkausten osalta, mitä hallitus on tehnyt. Nyt kun te sanoitte, että
teillä on valtaa ja te haluatte sitä käyttää, niin te valitsette, että te käytätte sitä valtaa nimen-
omaan kaikista heikko-osaisimpien elämän vaikeuttamiseen, perheiden rikkomiseen, las-
ten jättämiseen konfliktien, sodan ja väkivaltaisuuksien keskelle. Tämä on teidän valintan-
ne. Ette valitse, että te autatte suomalaisia, vaan te valitsette, että te heikennätte kaikista
heikoimmassa asemassa olevien ihmisten asemaa entisestään. Kyllä tämä kertoo teidän ar-
voistanne jotain.
24



Pöytäkirjan asiakohta PTK 70/2016 vp
Ensimmäinen varapuhemies Mauri Pekkarinen: Nyt debatin käynnistäjä, edustaja Ee-
rola. 

19.34 Juho Eerola ps (vastauspuheenvuoro): Kiitos, arvoisa puhemies Pekkarinen! (Nau-
rua) — Kyllä. — Joo, tosiaan on tarkoitus, että autetaan kaikkein hädänalaisimpiakin, ja
sen tähdenhän meillä on olemassa ja aina ollut tämä kiintiöpakolaisjärjestelmä, jota minä
ainakaan en koskaan muistaakseni ole millään lailla vastustanut, ja edelleenkin toivoisin,
että mentäisiin enemmän tämän kiintiöpakolaisjärjestelmän suuntaan myös näitä turvapai-
kanhakijoita valitessamme. Nämä hakemukset täytyisi tulevaisuudessa jatkossa pystyä te-
kemään esimerkiksi niiltä kansainvälisiltä pakolaisleireiltä, ei näin, että spontaanisti tul-
laan rajoille ja valitaan pitkin Eurooppaa näitä maita. Tämä on yksinkertaisesti sellainen ti-
lanne, että meillä ei ole kovin kauaa, koko Euroopalla ei ole kovin kauaa enää varaa, jos
ajatellaan, että noin 20 000 euroa maksaa yksi turvapaikanhakija. Ei tietenkään kukaan
nauti tai ilakoi tämäntyyppisestä tilanteesta, mutta todellisuudessa tässä ovat isot taloudel-
liset ongelmat meillä edessä, jos tulijamäärät kasvavat. Tässä ei ole edes kyse maailman-
historian toiseksi suurimmasta pakolaiskriisistä vaan maailmanhistorian suurimmasta pa-
kolaiskriisistä, jota on jatkunut jo 25 vuotta ja joka joka vuosi vain pahenee ja pahenee.
Meillä ei ole tähän enää tulevaisuudessa varaa, ja jonkunnäköisiä uusia ratkaisuja on teh-
tävä.

Tosiaan tuossa puheessani (Puhemies koputtaa) kuvasin tilannetta, joka... [Puhemies
keskeytti puheenvuoron puheajan ylityttyä.]

Ensimmäinen varapuhemies Mauri Pekkarinen: Arvoisat edustajat, kun tässä nyt näyt-
tää olevan tätä debatin tarvetta, niin jatketaan nyt sitten. Edustaja Niinistö voi odottaa var-
sinaista puheenvuoroaan. 

19.36 Li Andersson vas (vastauspuheenvuoro):  Arvoisa puhemies! Tässä edustaja Eero-
la viittasi pakolaiskiintiöön. Haluan taas kerran tehdä edustaja Eerolan tietoiseksi siitä, että
pakolaiskiintiö on eri järjestelmä huolehtia turvapaikkaa tarvitsevien ihmisten tänne pää-
systä, mutta itse arvio, mikä tehdään ihmisten avuntarpeesta ja kansainvälisen suojelun tar-
peesta, ei sinänsä eroa, kun puhutaan pakolaiskiintiöistä ja puhutaan siitä arvioinnista, mitä
Maahanmuuttovirasto Suomessa tekee näiden turvapaikkahakemusten perusteella. Sinän-
sä on täysin paikkansapitämätöntä tehdä jonkunlaista erottelua pakolaiskiintiön kautta tän-
ne tulevien pakolaisten ja turvapaikan täällä saaneiden ihmisten välillä. Asiasisällöllisesti
on kyse aivan samantyyppisestä arvioinnista.

Vielä kerran haluan sitten kysyä edustaja Eerolalta: onko hallitukselta sitten tulossa esi-
tys esimerkiksi pakolaiskiintiön kasvattamisesta merkittävästi tässä tilanteessa, vai miten
aiotte sitten huolehtia näiden hädässä olevien ihmisten auttamisesta?

Edustaja Elolle vielä kerran: missä näkyy perussuomalaisten kädenjälki tämän hallituk-
sen politiikassa, mitä tulee (Puhemies koputtaa) työttömiin, lapsiperheisiin, lapsiin tai elä-
keläisiin?

Ensimmäinen varapuhemies Mauri Pekkarinen: Otetaan nyt debattia oikein jonkun
matkaa. Minä olen merkinnyt tänne seuraavat puheenvuorot tai havaitsen täältä pyydetyn:
edustajat Razmyar, Mäkelä, Joona Räsänen, Marin, Niinistö, Elo, Hakkarainen, Eerola,
25



Pöytäkirjan asiakohta PTK 70/2016 vp
Kari, Mikkonen ja tästä poikki. — Jaha, Yanar haluaa vielä. (Ozan Yanar: Joo!) —Mutta
kannattaa painaa, jos haluaa sieltä puheenvuoron. (Naurua — Ozan Yanar: Anteeksi, joo!)

19.37 Nasima Razmyar sd (vastauspuheenvuoro):  Arvoisa puhemies! Ihmettelen täällä,
samalla tavalla kuin edustaja Marin ja edustaja Andersson, tätä perussuomalaisten suurem-
paa linjaa, jota olette tässä hallituksessa harjoittaneet kohta vuoden verran. Suomessakin
leikataan juuri niiltä, joilla on vähiten, ja leikataan niiltä heikompiosaisilta. Tässä tilantees-
sa on tietenkin varmaan teidän politiikkanne kannalta jonkinlainen erävoitto, kun saatte
näitä tiukennuksia ulkomaalaislakeihin, jolloin voitte sitten tuolla turuilla ja toreilla kehus-
kella tällä puolella. Mutta minä uskon kuitenkin, että suomalaiset ovat viisaampia ja näke-
vät kyllä tämän teidän politiikkanne läpi tavalla, jota te ette välttämättä sitten täällä valitet-
tavasti näe.

Yhtä lailla olisin kiinnostunut tietämään, kun me kannatamme yhtä lailla pakolaiskiin-
tiöiden määrän kasvattamista ja on täysin totta, että näiltä pakolaisleireiltä pitäisi saada pal-
jon enemmän turvapaikanhakijoita, kiintiöpakolaisia Suomeen: Oletteko valmiita nosta-
maan pakolaiskiintiöiden määrää? Oletteko valmiita nostamaan kehitysavun määrää? (Pu-
hemies koputtaa) Sitäkin tarvitaan yhtä lailla näillä pakolaisleireillä.

Ensimmäinen varapuhemies Mauri Pekkarinen: Jaaha, edustaja Mäkelä, seuraava pu-
heenvuoro, vastauspuheenvuoro.

19.39 Jani Mäkelä ps (vastauspuheenvuoro):  Arvoisa puhemies! Tämä sosialidemo-
kraattien linja tässä asiassa on jäänyt vähän epäselväksi, kun toisaalta yhdellä suulla sano-
taan, että hallituksen perheenyhdistämistiukennukset ovat oikeastaan ihan hyviä, ja sitten
toisella suulla vaaditaan niitten kumoamista, elikkä voisitte itse päättää, mikä teidän linjan-
ne tämän asian suhteen on. Muutenkin vasemmisto-oppositiota tuntuu kiinnostavan perus-
suomalaisten linja ja tekemiset enemmän kuin heidän oma linjansa. Tämä on myöskin var-
sin erikoista. Esimerkiksi puheenjohtaja Rinne lupasi korottaa takuueläkettä — ei onnistu-
nut takuueläkkeen korottamisessa. Perussuomalaisten ollessa hallituksessa takuueläkettä
on korotettu kolme kertaa enemmän kuin Rinne ikinä edes lupasi. Tätä opposition suuresti
haukkumaa päivähoidon hintojen tarkistusta edelleen itsepäisesti väitätte pelkästään koro-
tukseksi, mutta tosiasiassa siinä myöskin monien pienituloisten perheiden päivähoitomak-
sut alenisivat. Miten tämä voi näin olla? (Välihuutoja)

19.40 Joona Räsänen sd (vastauspuheenvuoro):  Arvoisa puhemies! Käydään nyt vielä
ihan rautalangasta edustaja Mäkelällekin ja muille läpi. Kun tätä esitystä nyt katsoo, niin
aika konkreettisella tavalla kolme kohtuullistamista siihen esitettiin: kolme kohtuullista-
mista, jotka olisivat tästä edes pikkuisen siedettävämmän tehneet. Ymmärretään hyvin,
mikä tilanne on kansainvälisesti meidän verrokkimaissamme, ja muissakin maissa näitä ki-
ristyksiä tehdään, joten on ihan ymmärrettävää, että Suomessakin joiltain osin varmaan
lainsäädäntöä täytyy tarkistaa. Mutta jonkunnäköinen kohtuus täytyy tässä hommassa pi-
tää mukana.

Ja sitten kun te vetoatte tähän perheenyhdistämisdirektiiviin, niin varmaan itsekin sen
tiedätte, että perheenyhdistämisdirektiivi ei määrittele esimerkiksi sitä, millä tavalla tämä
turvattu toimeentulo todennetaan Suomessa. Se on ihan kansallista, omaa lainsäädäntöä.
Sen takia esitettiin, että siihen otettaisiin mallia Ruotsista, missä tämä turvattu toimeentulo
26



Pöytäkirjan asiakohta PTK 70/2016 vp
muodostetaan sieltä ulosottokaaren suojaosasta, velallisen suojaosasta, millä tästä saatai-
siin paljon kohtuullisempi myös Suomessa.

Ja sitten jos nyt näitä teidän saavutuksianne katsoo, niin olettehan te nyt yhden sanan
saaneet muutettua tuossa Yle-laissa. (Puhemies koputtaa) Se taitaa olla teidän suurin saa-
vutuksenne tältä kaudelta.

19.41 Sanna Marin sd (vastauspuheenvuoro): Arvoisa puhemies! Haluan tuoda tässä vie-
lä yhden näkökulman esiin — joka toki muutamassa puheenvuorossa täällä on nostettu
esiin, mutta siitä on kuitenkin mielestäni puhuttu liian vähän — ja se on nimenomaan per-
heen merkitys tässä kotoutumisessa ja siinä, miten sopeudutaan siihen uuteen maahan, jo-
hon ollaan saavuttu. Ja kyllä ehdottomasti tämä perheenyhdistämisten kiristäminen, se, että
tänne turvapaikanhakijoina, pakolaisina tulleet eivät voi saada niitä omia puolisoitansa,
lapsiansa, läheisiänsä sitten perheenyhdistämisen kautta — tulevaisuudessa on hyvin, hy-
vin hankalaa, lähes mahdotonta, saada näitä läheisiä ihmisiä tänne uuteen kotimaahan mu-
kaan tai sen jälkeen, kun tänne on saavuttu — vaikeuttaa myös kotoutumista aivan merkit-
tävästi, kyllä niiden läheisten ihmisten merkitys elämässä, arjessa on niin valtava. En tie-
dä, voitteko kuvitella, miltä teistä tuntuisi olla ilman niitä kaikkein rakkaimpia, kaikkein
läheisimpiä ihmisiä peläten heidän turvallisuutensa ja hyvinvointinsa puolesta joka päivä
(Puhemies koputtaa) ja siinä tilanteessa yrittää kotoutua uuteen maahan.

19.42 Ville Niinistö vihr (vastauspuheenvuoro): Arvoisa puhemies! Ei tässä ole kyse ta-
loudesta. Siitä on turha puhua, jos tätä lakiesitystä kannattaa. Tässä on kysymys ihmisku-
vasta ja siitä, minkälaista Suomea halutaan rakentaa. Tässä yritetään luoda esteitä juuri
niille reiteille, joita kautta hädänalaiset ihmiset, erityisesti naiset ja lapset, jotka sodan ja-
loissa kärsivät eniten, voisivat tulla maahan helposti ja laillisesti tavalla, joka helpottaa
myös heidän jo täällä olevan puolisonsa kotoutumista ja joka olisi heille tapa, jolla he voi-
sivat kotoutua mahdollisimman hyvin. Kysymys on perheiden oikeuksista, lasten oikeuk-
sista ja niistä ihmisistä, jotka ovat jo kotoutumassa Suomeen. Näiden ihmisten asemaa vai-
keutetaan, mikä on enemmänkin kiusaamista kuin mitään muuta. Tämä ei ole mikään ve-
tovoimatekijä, vaan te haluatte rajoittaa ihmisoikeuksien toteutumista Suomessa, ja se on
jostain syystä teidän unelmanne. Ja se, mikä minua ihmetyttää, on se, miten tämä muu hal-
litus, kokoomus ja keskusta, on voinut lähteä tähän ihmiskuvaltaan hyvin kielteiseen poli-
tiikkaan mukaan.

19.43 Simon Elo ps (vastauspuheenvuoro):  Arvoisa puhemies! Perinteisesti perheenyh-
distäminen on ollut merkittävimpiä väyliä Suomeen tuloon lukumäärällisesti ja sitä kautta
myös taloudellisesti merkittävä kysymys, ja jos pidettäisiin kaikissa Pohjoismaissa linja
samanlaisena kuin ennen tätä kriisiä, niin varmasti olisi jatkossakin.

Tässä kysyttiin, mitä perussuomalaiset on muulla vallallaan tehnyt. No, esimerkiksi on
edistetty tätä kilpailukykysopimusta, joka nyt on saatu onnistuneesti maaliin, ja ainakin pu-
heiden perusteella ymmärtääkseni sosialidemokraatit ovat sitä kannattaneet ja sitä yrittä-
neet edistää. Se on yksi asia, mihin valtaa on käytetty suomalaisten palkansaajien ja yritys-
ten hyväksi.

Mutta jos leikataan suomalaisilta, niin pitää leikata myös maahanmuutosta. Ei voi olla
pyhää lehmää varsinkaan tällaisessa tilanteessa, missä kokonaiseurooppalaisesti ollaan ja
muut maat tekevät myös omia tiukentavia toimiaan. Ja täytyy ihmetellä kyllä sosialidemo-
27



Pöytäkirjan asiakohta PTK 70/2016 vp
kraatteja, kun Antti Rinne, puheenjohtaja, vielä viime joulukuussa sanoi, että näyttää oi-
kein hyvältä turvapaikkapoliittinen toimenpideohjelma, missä tämäkin tiukennus oli, ja nyt
yhtäkkiä se ei sitten enää kelpaakaan. Että kyllä se Toveri Tuuliviiri (Puhemies koputtaa)
taas heiluu minne sattuu.

19.44 Teuvo Hakkarainen ps (vastauspuheenvuoro):  Arvoisa puhemies! Suuremmasta
linjasta ja sosialismin saavutuksista ja sos.demien saavutuksista viime kaudella vähäsen:
Valtioneuvoston selonteosta julkisen talouden suunnitelmasta vuosille 17—20 käy ilmi,
että viime hallituskauden alussa valtion kassassa oli reippaat 10 miljardia euroa mutta vii-
me vuonna enää alle 4,5 miljardia. Valtiontakausten suhteen tilanne on pahentunut muuta-
massa vuodessa huimasti. Vuonna 2011 summa oli reilut 28 miljardia, viime vuonna lähes
50. Pääomavastuita Suomella oli vuonna 2011 vajaat 6 miljardia, seuraavana vuonna sum-
ma oli pompsahtanut tasan 17 miljardiin. Sen takia, kun valtio maksaa ja rahoittaa köyhät
ja nämä ihmiset, mistä te valtiontalouden olette saaneet tämmöiseen kuntoon? Perussuo-
malaiset ja hallitus joutuu leikkaamaan niiltä, joita se rahoittaa. Siitä on tässä kysymys. Ja
siinä on sitten vielä semmoinen homma, että me emme halua ottaa näitä pakolaisia, näitä
turvapaikkaturisteja, (Puhemies koputtaa) emmekä lisää velkaa.

19.45 Juho Eerola ps (vastauspuheenvuoro): Herra puhemies! Edustaja Razmyarille ja
edustaja Anderssonille tästä pakolaiskiintiöstä, josta kysyitte: Pakolaiskiintiö pysyy tämän
hallituskauden jotakuinkin ennallaan. Tänä vuonna se on pienempi kuin viime vuonna.

Sitten edustaja Marinille: Aiemmin, kun näitä perheitä on saanut tänne helpommin yh-
distettyä, minun näkemykseni mukaan tämä kotoutuminen on ollut äärimmäisen huonoa.
Jos katsotaan kotouttamisen mittareina sitä, kuinka hyvin esimerkiksi afgaanit, somalit ja
irakilaiset ovat työllistyneet, oppineet suomen kieltä, niin luvut ovat kyllä aika huonoja,
työttömyysprosentti ja näin.

Ja sitten kun puhutaan tästä, että mitä me olemme hallituksessa saaneet aikaan ja mitä
emme, niin on pitkä lista, mitä voi verrata meidän vaaliohjelmaankin: omaishoitajien va-
paapäivät turvataan, perhehoitajien palkkioita nostetaan, takuueläkettä on kahteen kertaan
nostettu, toimeentulotuen indeksisidonnaisuus säilyy ja se on siirretty Kelan maksettavak-
si, Yle-vero poistui yli 300 000:lta, (Puhemies koputtaa) autoveron alennus. Kyllä näitä
riittää.

19.46 Emma Kari vihr (vastauspuheenvuoro):  Arvoisa puhemies! Kun tässä aikaisem-
min edustaja totesi, että eivät täällä perussuomalaiset näistä esityksistä ilakoi, niin täytyy
kyllä sanoa, että kun näitä välihuutoja tässä on kuunnellut, niin tunnelma on kyllä aika lail-
la toisenlainen. Mutta täytyy sanoa, että en minä ainakaan henkilökohtaisesti millään taval-
la ihmettele tässä perussuomaisten linjaa. Ei se ole itse asiassa tässä kohtaa millään tavalla
kiinnostavaa. Kiinnostavaa on se, minkä takia kokoomuslainen sisäministeri on se, joka
ajaa tätä täysin kylmää, epäinhimillistä politiikkaa eteenpäin, ja koko tämän monituntisen
keskustelun aikana yksikään kokoomuslainen ei ole ollut näihin kysymyksiin täällä vastaa-
massa.

Täällä puhuttiin siitä, miltä meistä tuntuu, miten perheenyhdistäminen vaikuttaa kotou-
tumiseen tai muuhun. Ei kyse ole siitä, mikä meidän kokemuksemme tästä asiasta on, vaan
meillä on ihan selkeätä tutkimustietoa siitä, että perheen saaminen mukaan on se, mikä kai-
kista parhaiten auttaa näitten ihmisten kotoutumista, ja se on myös se keino, jolla me eh-
28



Pöytäkirjan asiakohta PTK 70/2016 vp
käisemme näitten perheitten, näitten naisten, näitten lasten joutumista (Puhemies koput-
taa) salakuljettajien ja rikollisten kouriin.

19.47 Krista Mikkonen vihr (vastauspuheenvuoro):  Arvoisa puhemies! Perussuomalai-
set ovat usein puhuneet siitä, että pitäisi auttaa paikan päällä ja pitäisi auttaa niitä kaikkein
hädänalaisimpia ja suunnata apu heille ja sen takia pitää tätä houkuttelevuutta heikentää,
jotta tänne ei tulla. No, kuitenkin päätökset, mitä on tehty: On leikattu kehitysyhteistyöstä
eli juuri siitä rahasta, joka veisi apua sinne paikan päälle. Ei ole esitetty kiintiöpakolaisten
määrän kasvattamista — juuri edustaja Eerola sanoi, että se on tänä vuonna pienempi kuin
viime vuonna. Ja nyt halutaan kiristää perheenyhdistämistä, joka on yksi niitä harvoja hal-
littuja ja turvallisia reittejä Suomeen, ja sitten halutaan vähentää Suomen houkuttelevuut-
ta. Minusta tässä kohtaa olisi varmaan ihan hyvä suoraan sanoa, että teillä ei ole minkään-
laista kiinnostusta auttaa kaikkein hädänalaisimpia ihmisiä maailmassa.

19.49 Li Andersson vas (vastauspuheenvuoro): Arvoisa puhemies! Tässä edustaja Elo to-
tesi, että perheenyhdistäminen on ollut yksi merkittävä laillisen maahantulon väylä Suo-
meen. Se on ollut yksi tärkeä ja keskeinen tapa laillisesti tulla tänne, mutta onko se ollut
merkittävä, siitä olen eri mieltä. Kuten totesin omassa puheenvuorossani, näitä perheenyh-
distämishakemuksia on laitettu vireille vain noin 600 viime vuosien aikana johtuen näistä
jo tehdyistä heikennyksistä. Eli viimeisten vuosien aikana vain joka toisen tai joka kolman-
nen kansainvälistä suojelua saaneen perheenjäsen on saanut hakemuksen edes vireille. Ja
tätä ollaan nyt tiukentamassa entuudestaan.

Sitten, kun tässä nousi sellainen termi kuin turvapaikkaturismi esille, niin haluan nyt
tehdä selväksi myöskin sen, että tämä lakimuutos koskee ihmisiä, joilla on todettu tarve
turvapaikalle Suomessa, jotka täyttävät kansainvälisen suojelun kriteerit ja jotka saavat
turvapaikan Suomessa ja joiden kotoutumista nyt aiotaan vaikeuttaa estämällä heidän mah-
dollisuuksiaan saada perheenjäsenensä tänne.

19.50 Ozan Yanar vihr (vastauspuheenvuoro):  Arvoisa puhemies! Minä olen samoilla
linjoilla edustaja Mikkosen kanssa: ei perussuomalaisia vain kiinnosta. Ne puheet siitä, että
halutaan auttaa hädänalaisimpia, halutaan auttaa ihmisiä paikan päällä, ovat sellaista tur-
haa sanahelinää, mikä ei politiikassa näy. Kaikki leikkaukset, jotka suuntautuvat kehitys-
yhteistyöhön, aiheuttavat tällä puolella salia iloitsemista, ilahtumista, ja samoin nämä ki-
ristykset, jotka tulevat näihin perheenyhdistämisiin. Että kyllä te olette todella iloisia tästä
ja aika näyttävästikin iloitsette, joten tämän ikään kuin kiistäminen on tosi jännää. Jos ha-
lutaan auttaa esimerkiksi kiintiöpakolaisuuden kautta, niin nostetaan kiintiöpakolaisten
määrää. Edustaja Eerola, pliis, tehdään vaikka yhdessä joku aloite siitä, nostetaan vaikka
moninkertaiseksi. Sillä tavalla voidaan suoraan paikan päältä auttaa ihmisiä. Ja on nauret-
tavaa (Puhemies koputtaa) sanoa... [Puhemies keskeytti puheenvuoron puheajan ylityttyä.]

Ensimmäinen varapuhemies Mauri Pekkarinen: Ja vielä viimeinen vastauspuheenvuo-
ro. Edustaja Lehto.

19.51 Rami Lehto ps (vastauspuheenvuoro): Arvoisa puhemies! Kun ajatellaan, että vii-
me vuonna maahan tulleitten turvapaikanhakijoiden kohdalta noin 10 000 saa tuon myön-
teisen turvapaikkapäätöksen, niin jos heistä jokainen saisi tehdä kolme hakemusta per-
29



Pöytäkirjan asiakohta PTK 70/2016 vp
heenyhdistämiseksi, mikä on tilastojen mukaan, että he tekevät kolme... (Li Andersson:
Täysin epätodennäköistä!) — Niin, jos he saisivat, jos te haluatte, että 30 000 tulisi lisää,
että niitä olisi 40 000 pelkästään viime vuoden osalta, jotka tulisivat tänne. Jos ajatellaan,
että yksi turvapaikanhakija maksaa noin 20 000 euroa vuodessa meidän veronmaksajille
tai pitkäaikaistyötön maahanmuuttaja maksaa myös tuon 20 000 euroa, niin nämä 40 000
kertaa 20 000 euroa tekisivät yhteensä 800 miljoonaa vuodessa. Mistä nämä rahat pelkäs-
tään viime vuonna tulleiden osalta? (Eduskunnasta: Hyvä kysymys!) Jos ajatellaan, että
Maahanmuuttoviraston ylijohtajan mukaan jokainen turvapaikanhakija maksaa (Puhemies
koputtaa) veronmaksajille... [Puhemies keskeytti puheenvuoron puheajan ylityttyä.]

Ensimmäinen varapuhemies Mauri Pekkarinen: Ja siirrytään puhujalistaan. Edustaja
Niinistö.

19.52 Ville Niinistö vihr:  Arvoisa puhemies! Nyt käydään kamppailua tämän hienon
maan sielusta. On kyse siitä, ovatko meillä vallassa sellaiset voimat, jotka uskovat siihen,
että meidän unelmamme on puolustaa kaikkien ihmisten ihmisoikeuksia ja hyvinvointia,
vai päättävätkö meillä ne, joiden mielestä unelma on rajoittaa ihmisoikeuksia. Tässä kes-
kustelussa on käynyt varsin selväksi, että osalla täällä on konkreettinen, poliittinen tavoite
rajoittaa ihmisten ihmisoikeuksia ja se on teidän päämääränne.

Se, mikä herättää huolta tässä keskustelussa, on se, että hallituksessa on kolme puoluet-
ta. Hallituksessa on yksi puolue, joka aktiivisesti tavoittelee tällaista politiikkaa, ja halli-
tuksessa on kaksi muuta puoluetta, jotka ovat varsin isoja suomalaisia puolueita, tässä
maassa perinteisiä vastuunkantajia, jotka ovat rakentaneet osaltaan kuitenkin oikeusval-
tiota ja oikeudenmukaista yhteiskuntaa edes jollakin periaatteellisella tasolla. Missä ovat
heidän kansanedustajansa nyt tänä päivänä? Missä on kokoomuksen kansanedustajien ää-
ni? Missä on keskustan kansanedustajien ääni? Yksikään heistä ei ole tässä keskustelussa
pitänyt yhtään puheenvuoroa. Se kertoo jo aika paljon, että kun toiset hallituspuolueessa
juhlivat sitä, että ihmisten ihmisoikeuksia rajoitetaan, lapsilta viedään oikeuksia perhee-
seensä, täällä maassa jo kotoutumassa olevilta ihmisiltä viedään mahdollisuuksia saada
rakkaimpansa tänne Suomeen, vaikka tekisivät vuosia töitä bussinkuljettajina ja lähihoita-
jina, niin missä te olette? Kokoomuksen ja keskustan kansanedustajat luikertelevat vas-
tuustaan ja niistä päätöksistään, joita he ovat olleet itse päättämässä, ja jopa vielä niin, että
he ovat itse niitä johtamassa.

Tämä esitys on tuotu eduskuntaan kokoomuksen sisäministeri Petteri Orpon ehdotuk-
sesta, ja minä haluaisin kuulla Petteri Orpolta vastauksia näihin kysymyksiin. Haluaisin
kuulla vastauksia siihen, miksi Suomi tavoittelee EU:n perheenyhdistämisdirektiivin poh-
jatasoa useilla toimilla, vaikka tämä direktiivi sanoo, että sen tavoitteena on nostaa ihmis-
oikeuksien suojaa Euroopassa. Se sanoo, että se nostaa niiden maiden suojaa perheenyh-
distämisessä, joilla taso on ollut aikaisemmin alhaisempi. Tämä hallitus pakenee tässä
EU:n selän taakse ja sanoo, että meidän pitää löytää EU:n yhteisiä käytäntöjä, jotta voi-
daan nostaa tasoa korkeammalle, mutta sitä ennen mennään kohti pohjaa. Missä ovat sitten
ne Suomen ehdotukset tason nostamiseksi, jos se on se, mitä te tavoittelette? Ministeri
Orpo ei ole tehnyt yhtään konkreettista ehdotusta Suomessa eikä EU:ssa EU:n perheenyh-
distämisdirektiivin tason nostamiseksi, vaan tässä asiassa tosiasiassa ollaan mukauduttu
yhden hallituspuolueen ajamaan politiikkaan ja itse aktiivisesti toteutetaan sitä.
30



Pöytäkirjan asiakohta PTK 70/2016 vp
On myös niin, että EU—Turkki-sopimus on useimpien ihmisoikeusjärjestöjen mielestä
kansainvälisten sopimusten vastainen. Me olemme nähneet, että viikoittain jopa satoja ih-
misiä tulee Välimeren yli yhä vaarallisempia reittejä, satoja ihmisiä, tullessaan vaaralli-
sempia reittejä kohti Eurooppaa, hukkuu sen takia, että epätoivoisesti ovat EU-päättäjät ha-
lunneet padota Turkin suunnalta tulevaa hädänalaisten ihmisten hakeutumista turvaan.
Tässäkin tapauksessa Suomen kaikki kolme hallituspuoluetta ovat aktiivisesti olleet hake-
massa tätä sopimusta. Miksi te teitte niin? Ettekö te tienneet tai kuunnelleet niitä varoituk-
sia, joissa sanottiin, että nämä ihmiset joutuvat sitten hakemaan turvaa yhä vaarallisempia
reittejä?

Arvoisa puhemies! Se esitys, jota tänään käsittelemme, on juuri esitys, jolla estetään nii-
tä ihmisiä, joilla on hätä, tulemasta Eurooppaan rakkaimpiensa luokse laillisia reittejä pit-
kin. Eli mitä tämä esitys siis käytännössä tekee? Useimmiten perheenyhdistäjä, joka on jo
maassa, on mies. Ne, joita yhdistettäisiin tänne maahan, ovat naisia ja lapsia. Elikkä nyt ol-
laan siis laittamassa rajoja kiinni lapsilta ja naisilta, jotka sodissa ja kriiseissä kärsivät kaik-
kein eniten jo nykytilanteessa. Samaan aikaan, kun hallitus puhuu siitä, että pitäisi auttaa
kaikkein hädänalaisimpia, niin nyt suljetaan ovia niiltä, jotka eniten apua tarvitsisivat, eli
naisilta ja lapsilta konflikteissa, joissa heidän on itse vaikeaa omassa arjessaan löytää tur-
vaa.

Samalla, kun tämä laillinen reitti suljetaan eli perheenyhdistämistä vaikeutetaan, niin
mitä nämä ihmiset tekevät? Yhä todennäköisemmin he hakeutuvat vaarallisia merireittejä
kohti Eurooppaa, koska useimmat heistä haluavat olla yhdessä perheensä kanssa. Silloin
aiheutetaan se, että vain lisää ihmisiä tulee hakemaan turvapaikkaa meidän rajoillemme
hengenvaarallisia reittejä pitkin. Tämä ei siis vähennä turvapaikanhakijoiden määrää vaan
tämä lisää. Kun laillisia reittejä estetään, niin silloin ihmiset tulevat tänne niitä reittejä, jot-
ka ovat vielä heidän käytettävissään. Näin ollen tämä näkyy myös jo nyt tilastoissa. Elikkä
kun ennen vuodenvaihdetta noin kolmannes Välimeren yli Euroopasta turvaa hakeneista
oli naisia ja lapsia, niin tänä keväänä tämä luku on jo yli puolet. Eli EU—Turkki-sopimus
ja erilaiset rajoitukset perheenyhdistämisoikeuteen ovat kaikki sulkemassa EU:n rajoja ja
Suomen rajoja juuri silloin, kun naiset ja lapset ovat niitä, jotka turvaa hakevat. Onko tämä
se, mitä kokoomus ja keskusta tavoittelevat? Haluaisin kuulla näihin kysymyksiin vastauk-
sia ministeri Petteri Orpolta, koska kertaakaan en ole niitä hänen virassaoloaikanaan kuul-
lut. Miten voi ajaa tällaista sydämetöntä politiikkaa ja olla vastaamatta vaikeisiin kysy-
myksiin?

Haluan myös kuulla vastauksen asiaan, mistä perussuomalaisten kansanedustajat täällä
ovat hyvin aktiivisesti ilakoineet ja puheissaan tuoneet esille: että se on ollut poliittinen
päätös. Me tiedämme, että jo nyt Ankarassa ja muissa suurlähetystöissä on pitkät jonot ha-
kea perheenyhdistämistä. Miksi hallitus on keskeyttänyt tämän sähköisen asiointijärjestel-
män käyttöönoton, kun se on eri viranomaisten mielestä valmis? Ja täällä perussuomalais-
ten kansanedustajat kertoivat, että se oli poliittinen päätös: he saivat varmistettua, että ei
oteta käyttöön tätä järjestelmää, joka helpottaisi näiden ihmisten asioimista ja perheenyh-
distymisiä näissä suurlähetystöissä. 

Eli kun nämä asiat laskee yhteen: Tässä lakiesityksessä tuodaan tulorajat Suomesta tur-
van jo saaneille ihmisille, ihmisille, jotka saavat täältä toissijaista kansainvälistä suojelua
tai turvapaikan, elikkä heidän oma hädäntarpeensa on todettu. He tulevat tulorajojen pii-
riin, myös he, joilla perhe on jo ennestään ja se perhe odottaa siellä entisessä kotimaassa.
Sen lisäksi rajoitetaan toisella lakiesityksellä mahdollisuuksia saada oikeusapua, ja sen li-
31



Pöytäkirjan asiakohta PTK 70/2016 vp
säksi on pysäytetty tämä sähköisen asiointijärjestelmän käyttöönotto. Kaikki nämä toimet
näyttävät siltä, että hallitus aktiivisesti rajoittaa ihmisoikeuksien toteutumista Suomessa ja
haluaa varmistaa, että ihmiset eivät tule ensinnäkään hakemaan Suomesta turvaa, ja jos
ovat täältä turvan saaneet, he eivät voi tänne perheitään saada. Ja tämä on sydämetöntä po-
litiikkaa.

Arvoisa puhemies! Kun me mietimme sitä, minkälaisessa maassa me haluamme elää,
niin minä haluaisin, että meillä olisi hallitus, joka ajattelee niin, että me haluamme, että
Suomi on houkutteleva maa asua niille ihmisille, jotka täällä ovat. Nyt täällä aktiivisesti
puhutaan siitä, että Suomen houkuttelevuutta maana pitää heikentää. Emmekö me halua,
että tämä on hyvä maa asua ja elää? 

Ihmettelen myös sitä ihmiskuvaa, jossa aktiivisesti nähdään ihmisoikeuksien rajoittami-
nen poliittisena tavoitteena ja sanotaan, että sillä tavoitellaan taloudellisia säästöjä, kun
kaikki näyttö osoittaa sen, että parhaiten kotoutuvat ja työllistyvät ne ihmiset, joilla on
mahdollisuuksia myös saada tänne perheensä ja mahdollisuuksia kotoutua mahdollisim-
man hyvin myös oman lähiyhteisönsä turvallisuuden kannalta. Minkä kuvan se antaa tästä
maasta niille ihmisille, jotka saavat Suomesta turvapaikan ja ovat vuosia valmiita teke-
mään töitä, kouluttautumaan vaikka lähihoitajaksi, ja joille sitten sanotaan, että sinun tulo-
tasosi ei tule koskaan olemaan riittävä, jotta voisit saada tähän maahan puolisosi ja kaksi
lastasi? Se on varsin julma viesti, ja se viesti vaikeuttaa kotoutumista. Myös THL:n tuore
tutkimus kertoo sen, että kotoutumisen kannalta se, että myös perhe pääsee turvaan, on ää-
rimmäisen tärkeää masennuksen, ahdistuksen ja muiden traumaattisten ongelmien eh-
käisemisessä.

Arvoisa puhemies! Minusta tämä lakiesitys on tämän hallituksen rankimpia, kovimpia
ja julmimpia lakiesityksiä, ja se on osa kokonaisuutta, jossa hallitus on syystä tai toisesta
päättänyt aktiivisesti rajoittaa Suomessa ihmisten oikeuksia. Se heikentää lasten oikeuk-
sia, se heikentää niitten ihmisten kotoutumista, jotka ovat täältä jo turvan saaneet, eikä sil-
le ole mitään asiallista perustetta, ei mitään. Perheenyhdistäminen on jo nyt vaikeaa, niin
kuin täällä on useampi henkilö sanonut, ja perheenyhdistäminen on väline kotoutumiselle
ja työllistämisen edistämiselle, ja perheenyhdistäminen on laillinen reitti tulla Eurooppaan
— eikä niin, että ihmiset joutuvat henkensä uhalla hakemaan turvaa tuolta Välimeren yli tai
tulemaan hakemaan turvaa rajalta turvapaikanhakijoina.

Näin ollen vetoan edelleen hyvin vahvasti siihen, että hallituspuolueiden kansanedusta-
jat kuulevat ei vain oppositiopuolueiden ääntä tässä asiassa vaan kaikkien Suomessa ole-
vien kirkkokuntien edustajien ääntä, meidän merkittävimpien kansalaisjärjestöjen edusta-
jien ääntä ja niitten suomalaisten ääntä, jotka haluavat, että Suomi on maa, jolla on sydän ja
sielu, ja maa, jossa on houkuttelevaa asua meille kaikille. Ei voi olla poliittinen tavoite teh-
dä maasta sellaista, että siellä ei ole houkuttelevaa asua. Ei voi olla poliittinen tavoite unel-
moida siitä, että ihmisten ihmisoikeuksia rajoitetaan, koska se kalteva pintaa johtaa huo-
nompiin oikeuksiin meille kaikille.

20.03 Ben Zyskowicz kok (vastauspuheenvuoro):  Arvoisa rouva puhemies! Olin tuolla
huoneessani lepäilemässä ja samalla seurasin keskustelua, mutta siinä vaiheessa kun edus-
taja Ville Niinistö nimitteli kokoomuslaisia luikertelijoiksi, jotka eivät uskalla saliin tulla
puolustamaan hallituksen esitystä, niin päätin kuitenkin tänne tulla. (Antero Laukkanen:
Hyvä, että heräsit!)
32



Pöytäkirjan asiakohta PTK 70/2016 vp
Jotta olisi mitään onnistumisen edellytyksiä kotouttamisessa, on tärkeätä, että Suomeen
saapuvien turvapaikanhakijoiden määrä ja myös niiden määrä, jotka voivat Suomeen jää-
dä, jollain tavoin vastaavat meidän voimavaroja. Jos Suomi näissä perheenyhdistämis-
asioissa noudattaisi erittäin paljon lievempää linjaa kuin esimerkiksi kaikki muut Pohjois-
maat, kuin muut Euroopan maat, on aivan selvää, että määrät Suomessa nousisivat sellai-
siksi, että mitään edellytyksiä kotoutumisen onnistumiseksi ei olisi. Tästä tässä laissa on
kyse.

20.04 Ozan Yanar vihr (vastauspuheenvuoro):  Arvoisa rouva puhemies! Minä voisin
kertoa edustaja Zyskowiczille, mistä tässä laissa on kysymys. Tässä laissa on kysymys sii-
tä, että viedään ihmisten perheoikeudet. Minä olen monesti kysynyt täällä teiltä, miten te
pärjäisitte ilman teidän perhettänne. En ole saanut kertaakaan keneltäkään vastausta tähän.
On naurettavaa sanoa, ettei Suomella tai Euroopalla olisi varaa suurempaan vastuunottoon
pakolaisista ja maailman kriiseistä. Jos miettii pakolaisia ja sitä, missä he ovat tällä hetkel-
lä — he ovat todella paljon köyhemmissä maissa — niin siinä mielessä kyllä me voimme
olla inhimillisempiä, me voimme nostaa pakolaiskiintiöitä ja me voimme pitää sellaiset
turvalliset ja normaalit väylät kuten perheenyhdistäminen. Te teette siitä mahdottoman täl-
lä hetkellä. Se on hävettävä esitys.

Toinen varapuhemies Paula Risikko:  Myönnän seuraaville henkilöille vastauspuheen-
vuoron, minkä jälkeen siirrymme puhujalistaan. Edustajat Kari, edustaja Andersson, Nii-
nistö, Zyskowicz ja sitten vielä otetaan pari muuta, Heinonen tulee vielä sieltä. — Edustaja
Kari.

20.05 Emma Kari vihr (vastauspuheenvuoro):  Kiitos, puhemies! Ehkä edustaja Zysko-
wiczille se, että sen kahden tunnin aikana, kun me olemme tästä asiasta täällä keskustel-
leet, niin tässä on aika läpikotaisesti käyty läpi se, miten tämä sisäministeri Petteri Orpon
esitys osuu kaikista pahiten nimenomaan naisiin ja lapsiin, jotka tällä hetkellä ovat konflik-
tien jaloissa, jotka tällä hetkellä eivät pääse turvaan. Ja kun tässä puhuttiin siitä, mikä tukee
kotoutumista ja mikä ei, niin kaikkien tutkimusten mukaan nimenomaan se, että perheen
saa luokseen, on se, mikä helpottaa ihmisiä sopeutumaan yhteiskuntaan ja kokemaan sen,
että on osa sitä yhteiskuntaa. Ja jos tässä puhutaan siitä, että tällä puututaan jollain tavalla
vetovoimatekijöihin, niin kaiken pohjan siltä osalta tätä esitystä vie se, että tätä sovelletaan
jo niihin ihmisiin, jotka täällä elävät, jotka täällä asuvat, jotka rakentavat elämäänsä Suo-
messa, joten tämä kaikki pohja niiltä perusteilta, joita hallitus on tälle esitykselle antanut,
on jo lähtenyt.

20.06 Li Andersson vas (vastauspuheenvuoro): Arvoisa puhemies! Edustaja Zyskowicz
täällä linjasi, että Suomessa ei voi olla erittäin paljon lievempää linjaa perheenyhdistämi-
siin kuin muissa Euroopan maissa. Jos tämä hallituksen esitys nyt toteutuu ja nämä nyt voi-
massa olevat toimeentulovaatimukset ulotetaan koskemaan myöskin kansainvälistä suoje-
lua saaneita ihmisiä, niin silloin Suomessa tulee olemaan tiukemmat tulorajavaatimukset
kuin monissa Euroopan maissa on. En tiedä, kuinka pitkään edustaja Zyskowicz oli huo-
neessaan lepäämässä, mutta muun muassa edustaja Kontula, joka käytti ensimmäisen pu-
heenvuoron tässä keskustelussa, kävi hyvin läpi, kuinka monessa Euroopan maassa itse
asiassa on kohtuullisemmat vaatimukset, mitä näihin toimeentulovaatimuksiin tulee, kuin
33



Pöytäkirjan asiakohta PTK 70/2016 vp
Suomessa jatkossa tulee olemaan. Tämän lisäksi Euroopan eri maissa on myöskin eri käy-
täntöjä, mitä tulee tähän aikarajaan, kolmesta kuukaudesta jopa vuoteen, ja Suomi nyt taas
kerran on päätymässä ratkaisuun, joka on huomattavan lyhyt.

20.07 Ville Niinistö vihr (vastauspuheenvuoro): Arvoisa puhemies! Se, mikä on oikeus-
valtion kannalta kaikkein kyseenalaisinta, on se, että luodaan sellaisia hallinnollisia käy-
täntöjä, joissa tosiasiallisesti estetään ihmisten oikeuksia hakea turvaa. Sitä tässä lakiesi-
tyksessä on esimerkiksi tämä kolmen kuukauden aikaraja ja se, että hallitus on poliittisesti
päättänyt olla ottamatta sähköistä asiointijärjestelmää käyttöön.

Täysin epäinhimillistä on myös se, että jos puhutaan näistä niin sanotuista vetovoimate-
kijöistä, joille ei ole mitään vakavasti otettavaa näyttöä, niin silloin tämän ei missään ni-
messä pitäisi olla takautuvaa lainsäädäntöä ja koskea niitä ihmisiä, jotka ovat jo nyt Suo-
messa. He ovat täällä joka tapauksessa, ja me olemme heille jo turvan antaneet. Mikä viesti
se on näille ihmisille, että heille sanotaan, että nyt jälkikäteen heiltä viedään oikeus per-
heenyhdistämiseen ja odotetaan täysin kohtuuttomia tuloja? Nytkin ovat yksi kovimpia
EU:ssa nämä meidän tulorajavaatimuksemme. Ja sama takautuvuus koskee humanitääri-
sen suojelun poistamista laissa. Te sanoitte, että se ei koske monia ihmisiä. Yli 400 perhet-
tä on saanut kirjeen, jossa sanotaan, että hei, teidän maassaolon oleskelulupaperusteenne
on poistunut, ja he ovat nyt jo hädässä. Tämä on epäinhimillistä.

20.08 Ben Zyskowicz kok (vastauspuheenvuoro):  Arvoisa rouva puhemies! Toisin kuin
edustaja Niinistö väitti, niin on paljon Suomessa näyttöä vetovoimatekijöistä. Viime vuon-
na näitä näytön antajia oli ainakin parikymmentätuhatta. Eli parikymmentätuhatta, aina-
kin, irakilaista tuli halki koko Euroopan, läpi Saksan, läpi Tanskan, läpi Ruotsin, nimen-
omaan Suomeen. Miksi? Luetteko te lehtiä? Siellä nämä ihmiset kertoivat, että he tulivat
Suomeen muun muassa siksi, että heillä on se käsitys, että Suomeen saa helpommin per-
heensä kuin joihinkin muihin maihin. Älkää sanoko, ettei ole näyttöä vetovoimatekijöistä,
kun meillä on tuhansia näyttöjä parhaillaan prosessissa.

Edustaja Andersson vertasi tulorajoja eri maissa. Niissä on eroja. Mutta edustaja An-
dersson, muissa maissa on taas muita tekijöitä, jotka ovat tiukempia kuin meidän nyt esit-
tämämme ehdot.

Edustaja Kari puhui taas kerran sydäntä särkevästi lapsista ja siitä, että heiltä ei saa riis-
tää perhettä. Ei saakaan. Eli ei pidä kannustaa perheitä Afrikassa ja Lähi-idässä lähettä-
mään lapsiaan, erottamaan lapsensa perheestään ja lähettämään lapsensa Suomeen. Ja sitä
pyritään tällä lailla myös ennaltaehkäisemään.

20.10 Timo Heinonen kok (vastauspuheenvuoro):  Arvoisa rouva puhemies! Itse toivon,
että määrät olisivat tulevaisuudessa sellaisia, että pystymme takaamaan sen, että perheet
voivat elää yhdessä ja kotouttaminen onnistuu, mutta nyt määrät ovat Euroopassa niin suu-
ria, että ennen kuin meillä on yhteiset eurooppalaiset pelisäännöt, niin meidän pitää etsiä
mahdollisimman lähelle samanlaisia sääntöjä kuin muissa Euroopan maissa ja ennen muu-
ta Pohjoismaissa. Ruotsissa vihreiden johdolla tehdään vielä tiukempaa perheenyhdistä-
mispolitiikka kuin nyt Suomessa. (Simon Elon välihuuto) Ja kysyisin nyt edustaja Niinis-
töltä: oletteko te Suomen vihreät katkaisseet tämän takia veljespuoluesuhteenne Ruotsin
vihreisiin, jotka tekevät teidän näkökulmastanne näin epäinhimillistä maahanmuuttopoli-
tiikkaa? (Välihuutoja — Ben Zyskowicz: Ja julmaa politiikkaa! Julmaa, edustaja Kari!)
34



Pöytäkirjan asiakohta PTK 70/2016 vp
20.11 Ville Niinistö vihr (vastauspuheenvuoro): Arvoisa puhemies! Ruotsi on kyllä his-
torian saatossa kantanut vastuutaan ihmisoikeuksista (Ben Zyskowiczin välihuuto), ja niin
myös viime vuosina. Ruotsiin tulleiden määrä on moninkertainen verrattuna Suomeen, ja
nytkin siellä on tehty vain määräaikainen laki. (Välihuutoja) Miksi te ette tehneet tätä mää-
räaikaisena, jos te olette sitä mieltä, että asia ei ole pysyvän kiristyksen arvoinen?

Arvoisa puhemies! Haluan kyllä korostaa sitä, että kaikissa niissä puheenvuoroissa, mitä
tässä nyt te, hallituspuolueiden kansanedustajat — kiitos siitä, että vaivauduitte paikalle —
käytätte tämän lain puolesta, edelleenkään mitkään teidän argumenttinne eivät päde niihin
ihmisiin, jotka ovat jo nyt Suomessa. Eli tämä lakiesitys on kohtuuttoman tiukka ja julma,
ja nämä tulorajat ovat tutkitusti, myös perustuslakivaliokunnan lausunnon mielestä, aivan
äärirajoilleen korkeaksi vedetyt, ja niitä pitäisi joustaa alaspäin. Ja tässä esimerkiksi ulos-
ottolain mahdollisuudet olisi voitu hyödyntää, jos hallituspuolueet olisivat halunneet osoit-
taa edes hieman myötätuntoa ihmisoikeuksille.

20.12 Jani Mäkelä ps (vastauspuheenvuoro):  Arvoisa puhemies! Tiedoksi edustaja Nii-
nistölle ja muille, että turvapaikkaprosessi ei ole tai sen ainakaan ei pitäisi olla keino maa-
hanmuuton tai siirtolaisuuden välineeksi, vaan se on keino antaa väliaikaista turvaa ihmi-
sille, jotka sitä tarvitsevat välttämättä henkilökohtaisen vainon johdosta. Turvapaikan pe-
ruste ei ole se, että maassa on sota. Se ei ole yksiselitteinen peruste turvapaikalle, vaan täy-
tyy pystyä osoittamaan henkilökohtainen vaino. Tässä nyt vedetään aika paljon yhtäsuu-
ruusmerkkejä siirtolaisuuden, ehkä erityisesti laittoman siirtolaisuuden, ja Eurooppaan
pyrkimisen sekä turvapaikanhaun välille, jotka ovat kaksi aivan eri asiaa. 

20.12 Joona Räsänen sd (vastauspuheenvuoro): Arvoisa puhemies! Kun täällä nyt halli-
tuspuolueidenkin edustajat pitävät hirvittävän tärkeänä sitä, että haetaan Pohjoismaiden
kanssa yhtenäisiä käytäntöjä, niin tämähän on nimenomaan ollut se, mitä myös oppositios-
ta on sanottu, että haettaisiin niitä. Sitten tulee tämä kysymys, kun katsotaan tätä toimeen-
tulorajaa, että esimerkiksi Ruotsissa on paljon pienempi toimeentuloraja kuin Suomessa, ja
ollaan esitetty, että Suomessa otettaisiin tämä sama käytäntö kuin Ruotsissa elikkä sidot-
taisiin tämä turvattu toimeentulo (Välihuutoja) siihen ulosottokaaressa todettuun suo-
jaosaan. Minkä takia tätä ei sitten voida tehdä? Tämä kohtuullistaisi ja auttaisi juuri heitä,
ketkä ovat jo täällä ja haluaisivat tuoda perheensä Suomeen. Minkä ihmeen takia tässä
asiassa ei voida mennä muiden Pohjoismaiden kanssa samassa linjassa? Tai jos katsotaan
vaikka lapsen asemaa, niin monissa Euroopan maissa lapset on rajattu kokonaan tämän tur-
vatun toimeentulon ulkopuolelle. Minkä takia tästä ei voida ottaa mallia? Minkä takia täs-
sä ei voida kohtuullistaa tätä esitystä?

20.14 Emma Kari vihr (vastauspuheenvuoro): Arvoisa puhemies! On ollut todella surul-
lista seurata, kuinka erityisesti kokoomuksen riveistä tässä kysymyksessä keskitytään
kaikkeen muuhun paitsi näitten haavoittuvassa asemassa olevien lasten oikeuksien turvaa-
miseen. Kyllä te tiedätte, ketkä näitä kiristyksiä ovat aina hallituksessa ajaneet, ketkä niitä
ovat vastustaneet. Te tiedätte, että teidän esittämänne aikaraja on monille perheille ja lap-
sille mahdoton. Te tiedätte, että nämä tulorajat vievät sadoilta lapsilta mahdollisuuden
omaan perheeseen. Meille ei ole pystytty missään vaiheessa, ei missään vaiheessa, anta-
maan kunnon perusteluita näille tulorajoille eikä näille aikarajoille eikä sille, minkä takia te
ette ole selvittäneet lasten oikeuksien toteuttamista, eikä sille, minkä takia näitä esityksiä ei
35



Pöytäkirjan asiakohta PTK 70/2016 vp
tehdä väliaikaisina. Yhtäkään vastausta näihin kysymyksiin ei ole annettu kokoomuksen
suunnalta. Sen sijaan te syyttelette muita, kun teidän pitäisi kantaa vastuu teidän omasta
politiikastanne. Edes sen nämä perheet ansaitsisivat.

Toinen varapuhemies Paula Risikko: Kaksi vastauspuheenvuoroa, edustajat Yanar ja
Zyskowicz.

20.15 Ozan Yanar vihr (vastauspuheenvuoro): Arvoisa rouva puhemies! Edustaja Emma
Karilta aivan loistava puheenvuoro. Tavallaan se on aito puheenvuoro siitä, että totta kai
kokoomuksen pitää pystyä ottamaan vastuu siitä, että te olette hallituksessa, te tuette näitä
lakeja, te annatte perussuomalaisille juuri sitä, mitä he haluavat. Kyllä ihmetyttää tässä vai-
heessa, missä ovat sivistysporvarit, missä ovat ne kansainväliset kokoomuslaiset, jotka tie-
tävät, että maailma on globaali, jotka tietävät, että maailman konflikteissa tapahtuvat asiat
vaikuttavat muuhun maailmaan. Argumentit siitä, että te ette halua, että lapset hukkuvat
Välimerellä — tehän tuette kaikkia sopimuksia, jotka edesauttavat tätä. Jos te olette yhtään
huolissanne näistä ihmisistä, niin sitten pitäisi luoda niitä oikeita, turvallisia väyliä, mutta
ei kokoomuslaisten ääntä siinä ole yhtään kuulunut. Se on todella, todella järkyttävää.

20.16 Ben Zyskowicz kok (vastauspuheenvuoro):  Arvoisa rouva puhemies! Edustaja
Kari täällä puhuu siitä, että perheitä ei saa hajottaa. Mikään lapsi ei toivo mitään muuta
enempää kuin että saa elää oman perheensä kanssa. Edustaja Kari, me teemme tätä lainsää-
däntöä juuri myös sen takia, mitä näihin lapsiin tulee, että ei olisi kannustinta hajottaa per-
heitä: ei olisi kannustimia erottaa lapsi perheestään, lähettää hänet vaaralliselle, hengen-
vaaralliselle matkalle ihmissalakuljettajien matkassa halki Afrikan, halki Lähi-idän, halki
Euroopan Suomeen. En ymmärrä, että te ette tätä ymmärrä — tai te ymmärrätte, mutta te
haluatte olla ymmärtämättä. Tässä on kyse siitä, että me emme halua kannustaa siihen, että
lapsia erotetaan perheistään, lapsia lähetetään. Miten te luulette, että ne yksin tulleet ala-
ikäiset lapset ovat tälle matkalleen joutuneet? Karkaamalla perheestäänkö vai sen vuoksi,
että perheet ovat heidät lähettäneet ja rahat keränneet?

Toinen varapuhemies Paula Risikko: Nyt mennään puhujalistaan.

20.17 Simon Elo ps: Arvoisa puhemies! Helsingin Sanomissa 21. lokakuuta 2015 oli TNS
Gallupin teettämästä tutkimuksesta. Siinä 70 prosenttia vastaajista sanoo, että Suomen pi-
tää tiukentaa linjaa turvapaikkahakemusten hyväksymisessä — 70 prosenttia. Täällä on ve-
dottu erilaisiin järjestöihin. Minä vetoan Suomen kansaan, joka näkyy tällaisen gallupin
tieteellisellä otannalla.

Hallituksen esityksen tavoitteenahan on hallita maahanmuuttoa, vähentää maahanmuu-
ton kustannuksia, edistää kansainvälistä tai tilapäistä suojelua saavien perheenkokoajien
kykyä vastata perheensä toimeentulosta, helpottaa perheenjäsenten yhteiskuntaan asettu-
mista sekä varmistaa, ettei Suomi näyttäydy erityisen houkuttelevana turvapaikanhaku-
maana. Turvatun toimeentulon perheenyhdistämisen edellytykseksi asettamisen perustar-
koitus on se, ettei maahan muuttavan ulkomaalaisen ja hänen perheenjäsenensä maassa
oleskelu kohtuuttomasti rasita Suomen julkista taloutta. Ja näin sitten toimeentulon edelly-
tysten soveltamista ehdotetaan laajennettavaksi niin, että se koskee myös kansainvälistä
suojelua tai tilapäistä suojelua saaneen perheen yhdistämistä.
36



Pöytäkirjan asiakohta PTK 70/2016 vp
Eduskunnan perustuslakivaliokunta, missä itsekin toimin, antoi lausuntonsa koskien
perheenyhdistämistä. Lausunnosta ei syntynyt mitään sen suurempaa kohua tai uutisoin-
tia, mutta lausunnossa todetaan muun muassa seuraavasti: "Euroopan ihmisoikeustuomio-
istuimen ratkaisukäytännön mukaan perhe-elämän suojasta ei johdu valtiolle yleistä vel-
vollisuutta hyväksyä perheenyhdistämistä alueellaan. Tuomioistuin ei ole myöskään pitä-
nyt periaatteessa kohtuuttomana vaatimusta siitä, että maahan sijoittuneen ulkomaalaisen
on osoitettava riittävän itsenäiset ja pysyvät tulot, joiden avulla hän voi huolehtia perheen-
yhdistämisessä tarkoitetun perheenjäsenen perustoimeentulosta." Lisäksi valiokunnan lau-
sunnossa todettiin seuraavasti: "Perustuslakivaliokunnan mielestä on tärkeää, ettei poik-
keamisen kynnys muodostu tulkintakäytännössä kohtuuttoman korkeaksi. Valiokunta ko-
rostaa myös sitä, että poikkeamisen edellytyksiä on arvioitava Suomea sitovien kansainvä-
listen ihmisoikeusvelvoitteiden mukaisesti. Näin ymmärrettynä sääntely ei muodostu val-
tiosääntöoikeudellisesti ongelmalliseksi." Lyhyesti sanottuna perustuslakivaliokunta kat-
soo, että Suomi voi tehdä esitetyt tiukennukset perheenyhdistämisen ehtoihin, mutta on
oltava mahdollisuus tapauskohtaiseen harkintaan. Näin tämä yksinkertaisuudessaan on yk-
simielisellä perustuslakivaliokunnan lausunnolla.

Mutta, hyvät edustajat, vaikuttaa siltä, että joillekin meistä tämä on näköjään tullut yllä-
tyksenä. Kun tätä keskustelua on tässä kuunnellut, niin on melkein itsekin jo nenäliinaa tar-
vinnut, on ollut jonkinlainen eduskunnan "Vain elämää". Erityisen mielenkiintoista on ol-
lut seurata, kun julkisuudessa käsiteltiin perheenyhdistämistä hakeneen irakilaisperheen
kohtaloa ja arvosteltiin hallituksen perheenyhdistämispolitiikkaa. Media oli niin keskitty-
nyt pommittamaan hallitusta, että medialta unohtui tyystin, ketkä myös olivat irakilaisper-
heen kohtaloksi koituneen perheenyhdistämispolitiikan arkkitehtejä. Vihreiden puheen-
johtaja Ville Niinistön johdolla, Outi Alanko-Kahiluodon tuella koko vihreä eduskunta-
ryhmä yksimielisesti hyväksyi vuonna 2010 sen ulkomaalaislain muutoksen, jota nyt niin
kovasti vastustatte, jota nyt tähän irakilaisperheeseen sovelletaan. Hurskastelun maailman-
ennätys. Uuteen ennätykseen tietysti voidaan päästä, kun hallitus tällä esityksellä kiristää
— kyllä, kiristää — nykyistä perheenyhdistämiskäytäntöä. Voin todeta, että koskaan en ole
myöskään kuullut vihreiltä sitä, kuinka monta pakolaista tai turvapaikanhakijaa oikeastaan
Suomeen esimerkiksi vuodessa haluatte. Tätä olen kysynyt monissa vaalipaneeleissa. Kos-
kaan vastausta ei ole tullut. Onko se 100 000, onko se 150 000, 200 000? Koskaan vastaus-
ta ei tule, mutta aina vastaus on, että enemmän kuin nyt, mutta ei kuitenkaan vastausta,
kuinka paljon. Hallituksella tähän sinänsä vastaus on olemassa.

Tämä esitys ulkomaalaislain muuttamisesta on kiireellinen, sillä siirtolaiskriisin muut-
tuessa aiempaa dynaamisemmaksi on toimeentuloesitysten tiukennus saatava voimaan
mahdollisimman pikaisesti. Kuten täällä on keskusteltu, niin mikäli perheessä on esimer-
kiksi puolisot ja kaksi lasta, niin perheenkokoajalla pitää olla 2 600 euron nettotulot kuu-
kaudessa, muutoin ei voi perhettään Suomeen tuoda. Kun muistetaan, että tietyt tulot, ku-
ten esimerkiksi lapsilisä ja opintotuki lasketaan tuloksi, asetettava nettotuloraja on täysin
kohtuullinen.

Hallituksen asettaman työryhmän jatkoneuvotteluissa on asetettava lakiin mahdollisim-
man usea niistä velvoitteista, jotka EU-direktiivi sallii ja joiden toimeenpanosta on yhdes-
sä hallituksessa sovittu. Niin kuin edustaja Eerola otti esille, turvapaikkapoliittisessa toi-
menpideohjelmassa todetaan, että perheenyhdistämisdirektiivi laitetaan Suomessa täytän-
töön täysimääräisesti. Tällaisia ovat esimerkiksi asunto- ja asumisaikaedellytys, aviopuo-
lison ja perheenkokoajan ikä- ja kielitaitoedellytykset.
37



Pöytäkirjan asiakohta PTK 70/2016 vp
Edustaja Alanko-Kahiluoto kertoi MTV3:n uutisille, että hallitus aikoo tehdä siitä sään-
nön, että perheen voi näin hajottaa. Todellisuudessa Maahanmuuttoviraston päätös tosiaan
irakilaisperheen kohdalta perustuu vuoden 2010 lainsäädäntöön, vihreiden ollessa hallituk-
sessa. Nyt hallituksessa istuu perussuomalaiset, ja meidän tavoitteemme on tiukentaa per-
heenyhdistämiseen liittyviä käytäntöjä direktiivin mukaisesti, ja kuten todettua, täysimää-
räisesti. Hallitusohjelmassa on määritetty, että houkuttelevuutta pitää vähentää, ja tämä on
yksi askel sillä tiellä. Kuten punaviherkaarti myös tietää, perheenyhdistämisen toimeentu-
lorajoituksen tuloraja on ollut Maahanmuuttoviraston sisäisissä ohjeissa jo vuosia. Jälleen
uusi päivä, jolloin vihreät vastustavat sitä, mitä ovat itse olleet säätämässä.

Toveri Tuuliviiri sitten taas on aivan oma lukunsa, ystävämme sosialidemokraatit. Tei-
dän puheenjohtajanne Antti Rinne kommentoi Yle Uutisille 8. joulukuuta 2015, että halli-
tuksen maahanmuuttopolitiikka vaikuttaa erittäin hyvältä. Puheenjohtaja Rinne totesi, että
SDP voisi kannattaa kaikkia toimenpiteitä. (Sirpa Paatero: Ei nyt sentään!) Rinteen mu-
kaan he ovat tukemassa sitä, että nämä linjaukset viedään eteenpäin. Missä on Antti Rinne
tänään? Ei näy. Ei näy tukea, takki on kääntynyt.

Arvoisa puhemies! Kansalaisten on syytä tietää ja vasemmisto-opposition oltava erityi-
sen tietoisia, että perheenyhdistämisen tiukennuksia on jo toteutettu muualla Euroopassa
huomattavasti laajemmin. Esimerkiksi Tanskassa, Norjassa ja Ruotsissa on asetettu ikära-
ja avio- ja avopuolisolle sekä perheenkokoajalle. Näissä maissa todellista turvaa hakevat
saavat EU-direktiivin mukaisesti oikeuden yhdistää perheensä tavalla tai toisella. Useat
muut maat ovat asettaneet kaikenlaisia muitakin ehtoja ja edellytyksiä, jotka ehkäisevät te-
hokkaasti elintasopakolaisuutta. Hallituksen esitys on hyvä alku perheenyhdistämisdirek-
tiivin täysimääräiselle soveltamiselle. Jos uudistuksia ei tehdä, Suomen perheenyhdistä-
mislinja on vaarassa jäädä Pohjoismaiden löysimmäksi ja näin yhä merkittäväksi vetovoi-
matekijäksi turvapaikanhakijoille. Tämän lakimuutoksen kohdalla jopa oppositio ymmär-
tää ja myöntää, että perussuomalaisten kannattaja saa, mitä tilaa. 

Kiitänkin hallituskumppaneita erityisesti hallintovaliokunnassa, yhteisen linjan pitämi-
sestä. Opposition edessä ei horjuttu, median rumputulen edessä ei horjuttu, Helsingin Sa-
nomien suorastaan ala-arvoisen pääkirjoituksen edessä ei horjuttu. Tämä lakimuutos per-
heenyhdistämisen ehtojen tiukentamisesta on merkittävä ja, kyllä, pysyvä muutos. (Ville
Niinistö: Vastauspuheenvuoro!)

Toinen varapuhemies Paula Risikko: Edustaja Hakkarainen. (Ville Niinistö: Kai nyt
asiavirheen saa korjata!) — Samalla kun edustaja Hakkarainen tulee, niin edustaja Niinis-
tö korjaa asiavirheen.

20.26 Ville Niinistö vihr (vastauspuheenvuoro):  Arvoisa puhemies! Edustaja Elo toisti
useita väitteitä, jotka on syytä korjata. Tässä ollaan tekemässä todellakin pääsääntöä poik-
keuksesta, koska ennen on perheenyhdistämisessä sovellettu tulorajoja vain niille perheil-
le, jotka on muodostettu Suomessa Suomeen tulon jälkeen. Nyt tämä laajennettaisiin kos-
kemaan kaikkia muita perheitä elikkä niitä perheitä, jotka on perustettu jo ennen Suomeen
tuloa, ja näiden perheiden lasten ja naisten asemaa vaikeutettaisiin.

Hän väitti myös, että tuloraja on jo ollut ennenkin ja se on peruste sille, miksi se pitää
laajentaa pakolaisiin. No, tulorajoista ei ole koskaan aikaisemmin edes ajateltu, että ne voi-
sivat koskea turvapaikan täältä saaneita. Tulorajat on alun perin luotu työperäisen maahan-
muuton perheenyhdistämiseen välineeksi ja nyt niitä ollaan ulottamassa pakolaisille elik-
38



Pöytäkirjan asiakohta PTK 70/2016 vp
kä kansainväliseen suojeluun, ja se on väärin. Se on vastoin myös sitä, että hädänalaisia pi-
tää auttaa, ja laillisten reittien poistamista niiltä, jotka ensiksi saavat täältä turvan, niin et-
teivät heidän perheensä voi tulla tänne.

Ja sitten edustaja Elo sanoi myös, että nyt sovelletaan direktiiviä täysimääräisesti. Tämä
on minimidirektiivi (Puhemies koputtaa) eikä täysharmonisointidirektiivi. EU:n selän
taakse ei voi mennä. On erikoista, että perussuomalaiset (Puhemies: Aika!) menevät EU:n
selän taakse.

20.27 Teuvo Hakkarainen ps: Arvoisa rouva puhemies! Miksiköhän näitä lakeja sääde-
tään tällä tavalla, vihasta tai jostakin. (Ozan Yanar: Joo, vähän vaikuttaa siltä!) — Ei var-
masti ole siitä kysymys. — Täällä vietettiin hiljaista hetkeä viikolla terrori-iskun vuoksi
USAssa, ja näitä iskuja on ollut Euroopassa, joka puolella, päivittäin saa lukea. Haluam-
meko me tänne niitä? Siksi näitä lakeja säädetään. Ja tämä on se vihervasemmiston keino
saada näitä iskuja tänne. Se on nimenomaan näin. (Ozan Yanar: Jotain tasoa tähänkin!) Se
on aina ollut näin, että kommunistit, vasemmisto, vihreät ovat osanneet selittää asiat, kuor-
ruttaa niin sanotusti sontakasan hyvin nätiksi. Mutta siellä alla on jotakin muuta. Siihen
kun astuu, niin kyllä alkaa tapahtua. Se on nimenomaan näin. Tässä ei ole tarkoituskaan
auttaa ketään ihmistä. Nimittäin siellä pakolaisleirillä on naisia ja lapsia. Joka viikko syn-
tyy 60 lasta. Ne eivät haluakaan tänne tulla. Ne haluavat mennä sinne kotiinsa takaisin sa-
malla tavalla kuin karjalaiset. Silloin, kun oli talvisota, ne tulivat tänne. Talvisota meni
ohitse, menivät sinne takaisin, mutta joutuivat kuitenkin tulemaan tänne. Ihminen, joka on
pakolainen, haluaa mennä takaisin kotiinsa. Nämä ovat seikkailijoita, jotka tänne tulevat,
ja siksi tehdään tämmöinen lainsäädäntö.

Ja taustalla on se: Mehän rakastamme omia lapsiamme, vanhempiamme, kaikkia. Ha-
luamme pitää heistä huolta. Emme me halua semmoista kuin joku Pariisin esikaupunki,
Göteborg. Siellä on näitä perheenyhdistämistapauksia. Kyllä ne on siloteltu kauniilla,
kuorrutettu, kuinka siellä itketään ja valitetaan, että niitä ei tule tänne. Minä luulin äsken,
kun tulin tänne, että oli niin hienoja esityksiä näistä perheenyhdistämisistä, että kuin KOM-
teatteriin olisin astunut. Mutta onneksi olen eduskunnassa vielä.

Otan tässä esimerkin. Vasemmalla toistellaan, että perheenyhdistäminen on tärkeintä
kotouttamista. Maaliskuun 10. päivä Helsingin Sanomat julkaisi artikkelin otsikolla Päivä-
hoito-oikeuden rajaaminen saattaa haitata maahanmuuttajien kotouttamista. Jutussa oli
haastateltu neljän lapsen äitiä, joka on saapunut turvapaikanhakijana Suomeen Nigeriasta
vuonna 2005. Rouva on syksyllä menossa opiskelemaan suomea, minkä jälkeen hän aikoo
hakea ammattikouluun. Työtä rouva ei ole tehnyt eikä siis osaa suomea. (Eva Biaudet:
Montako lasta te olette kasvattanut?) Jutusta päätellen hänen miehelläänkin on tuleva am-
matti ja työ vasta aikomuksen asteella. Siis tässä on esimerkki sieltä toiselta laidalta.

Ja tämä irakilaismies ja se perhe, mistä nyt on vaahdottu täällä: Jos monta vuotta täällä
on asunut ja vaimo tulee tuolla 4 000—5 000 kilometrin päässä raskaaksi, niin täytyy olla
melkoinen siemenlinko, että se onnistuu. Kyllä siellä on jotakin muuta taustalla, kun... (Sa-
tu Taavitsainen: Onko tämä hallituksen linja?) — Se on hallituksen linja. — Siinä on jota-
kin muuta taustalla. Siellä on reissattu, lomamatkoja tehty ja muuta, ja sitten turvapaikka-
statuksella tehdään tämmöistä. Tämä nyt rajataan pois ja saadaan tämä epäkohta pois. Me
haluamme auttaa kyllä varmasti ihmisiä, jotka ovat hädänalaisia. Mutta tämä porsaanreikä
nyt tukitaan tässä. (Eva Biaudet: Höpö höpö!) — Se on nimenomaan näin. Uskokaa mi-
nua. Ja... (Eva Biaudet: Kukaan ei usko!) — Anteeksi, taitaa aika loppua vai onko tässä...
39



Pöytäkirjan asiakohta PTK 70/2016 vp
Toinen varapuhemies Paula Risikko: Saa vielä jatkaa.

Joo, täällä näin. Otetaan mallia. Euroopan tulee ottaa mallia Australiasta. He eivät salli
turvapaikkaturistien rantautua maaperälleen ollenkaan. Paatit ohjataan suoraan Papua-Uu-
teen-Guineaan ja Nauru-saarelle perustetuille vastaanottoleireille. (Juho Eerola: Naurussa
pitelemistä!) — Siellä on. — Ja siellä maahan pyrkijät odottelevat, kun Australian viran-
omaiset käsittelevät heidän asioitaan. Australian malli on johtanut myös inhimilliseltä kan-
nalta hyvään lopputulemaan, sillä hukkumiskuolemat ovat käytännössä nollassa. Samaan
malliin tulee nyt EU:nkin toimia. Kun ei ole vetovoimatekijää, niin se paatti ei lähde sieltä
Afrikasta eikä mistään muualtakaan tänne eikä tule niitä hukkuneita.

Ja sitten vielä, mitä näihin naisiin ja lapsiin tulee. Ilta-Sanomien uutisissa oli vähän ai-
kaa sitten sellainen, että naiset taistelevat siellä, kurdit ja nämä, Isisiä vastaan. (Eduskun-
nasta: Kurdit!) — Kurdinaiset ja nämä, se on Ilta-Sanomien uutisissa. — Ja Isis pelkää nii-
tä. Missä miehet? Täällä ne ovat vastaanottokeskuksessa ja ramadania viettämässä, ja me
syötämme neljä ateriaa päivässä heille. Ja sekin paasto taitaa olla semmoinen — no, Allah
uinahtaa, niin silloin voi syödä, kun hän ei näe. Uskonnon pyörittämisen suomalaisten ve-
romarkoilla täytyy loppua. — Kiitos.

20.34 Krista Mikkonen vihr: Arvoisa rouva puhemies! Meille kaikille perhe on tärkeä.
Siksi ei ole ihme, että suomalaisia järkytti suuresti riihimäkeläisperheen kohtalo, josta Hel-
singin Sanomat uutisoi puolitoista viikkoa sitten. Irakista tänne jo vuosia sitten tullutta per-
hettä uhkaa nyt käännyttäminen. Perheen äiti ja kolmivuotias lapsi halutaan lähettää takai-
sin Irakiin ja heidät erotetaan perheen isästä ja sylivauvasta, jotka saavat luvan jäädä Suo-
meen. Perheen kohtalosta nousseen kohun jälkeen käännytystä on lykätty, mutta perhe ei
ole vielä turvassa. Jos hallituksen esittämät tiukennukset perheenyhdistämiseen tulevat
voimaan, näemme vielä monta samanlaista kohtaloa. Miten voidaan ajatella, että täältä tur-
vapaikan saanut voi kotoutua ja tulla mukaan rakentamaan yhteistä Suomeamme, jos hän
joutuu koko ajan miettimään, miten hänen rakkaansa pärjäävät konfliktin keskellä tai so-
dan jaloissa? Kukaan meistäkään ei pystyisi siinä tapauksessa keskittymään omaan elä-
määnsä, ei uuden kielen oppimiseen, ei koulutukseen tai työssä käymiseen.

Turvapaikan täältä saaneille asetetut tulorajat ovat täysin kohtuuttomia. Kun 80 prosent-
tia suomalaisistakaan ei täyttäisi niitä tulorajoja, niin miten voidaan kuvitella, että kansain-
välistä suojelua saava turvapaikanhakija tähän pystyisi? Tiedämme, että iso osa heistä työl-
listyy matalapalkka-aloille ja maahanmuuttajan euro on 75 senttiä. Kun tuloraja asetetaan
kohtuuttoman korkealle, luo se vain epätoivoa ja toivottomuutta, kun tietää, ettei hyvä ko-
toutuminen, työllistyminen ja ahkeruuskaan auta saamaan rakkaita luokseen. Hallitus on
peräänkuuluttanut hallittua maahanmuuttoa. Perheenyhdistäminen on ollut yksi harvoja
hallittuja ja turvallisia reittejä Suomeen. Jos perheenyhdistäminen estetään, se pakottaa en-
tistä useammat äidit ja lapset, kaikkein heikoimmassa asemassa olevat, vaarallisille reiteil-
le ja salakuljettajien armoille.

Arvoisa puhemies! Perhe pitää yhteiskunnan koossa, myös pakolaisen perhe. Hallituk-
sen esitys sivuuttaa täysin inhimillisyyden. Se on sydämetön. Tulorajoja vaaditaan jopa
tänne tuleville lapsille — lapsille, joiden paikka on koulussa ja joille leikki on työtä. Kuten
lapsiasiavaltuutettu Tuomas Kurttila on todennut, hallituksen esitys sivuuttaa täysin lap-
sen edun. Suomi tekee päätöksiä, joissa perheet rikkoutuvat. Se erottaa lapset perheestään.
Kiellämme lapsilta mahdollisuuden kasvaa oman perheensä kanssa.
40



Pöytäkirjan asiakohta PTK 70/2016 vp
Suomi on sitoutunut YK:n lapsen oikeuksien sopimukseen. Sen 9 artiklan mukaan jo-
kaisella lapsella on oikeus elää vanhempiensa kanssa. Tämä oikeus ei tule tulevaisuudessa
toteutumaan, mikäli hallituksen esitys hyväksytään. Onko todella niin, että hallitus haluaa,
että Suomi ei enää jatkossa aio noudattaa lapsen oikeuksien sopimuksen 9 artiklaa? Miten
on mahdollista, että samanaikaisesti sama hallitus on hakemassa Suomelle jäsenyyttä
YK:n ihmisoikeusneuvostosta? (Antero Laukkanen: Just niin!) Miten pääministeri ja ulko-
ministeri voivat hakea muilta mailta tukea Suomen jäsenyyskampanjalle, kun samanaikai-
sesti hallitus tekee esityksiä, jotka ovat ihmisoikeuksien vastaisia? Eikö hallitusta hävetä?

20.38 Jani Mäkelä ps:  Arvoisa puhemies! Karavaani kulkee, vaikka vähän räksytystä
kuuluukin. Hallitus esittää ohjelmansa mukaisia lakimuutoksia. Täällä on monesti perätty
sisäministeriä perustelemaan lakiesityksensä. No, sisäministeri esittelee lakeja, jotka ovat
hallitusohjelman mukaisia, syystä että on ministeri. Niin ministerit toimivat.

Perustuslakivaliokunta oli yksimielinen siitä, että tämä laki voidaan säätää normaalissa
järjestyksessä. Siinä mielessä ihmettelen vasemmisto-opposition puheita tässä salissa.
Eikö teillä ole luottoa omiin edustajiinne perustuslakivaliokunnassa? Mistä nämä puheet
tulevat? Se on tiedossa, että vihreiden tavoite on saada maahan lisää maahanmuuttajia.
Edustaja Elo aiemmin kysyi, paljonko he haluavat maahanmuuttajia. Määrää he eivät ker-
ro, mutta lisää haluavat. Tämä on selvää. Tämä olisi helppo tapa saada maahan lisää maa-
hanmuuttajia, että ensin tulevat miehet niin sanotusti hakemaan turvapaikkaa ja sen jäl-
keen käydään solmimaan avioliitto ja tuomaan perässä perheitä. Kyllä tämä asia on tiedos-
sa, että näin halutaan toimia. Tämä on vihreille ideologinen asia, ja sen estäminen on pe-
russuomalaisille ideologinen asia. Näinhän tämä menee.

Hallituksen turvapaikkapoliittisessa toimenpideohjelmassa 8.12.2015 oli kirjattu noin
80 muun asian joukossa, että perheenyhdistämiskriteereitä tiukennetaan EU:n perheenyh-
distämisdirektiivin nojalla täysimääräisesti erikseen mainittuna toimeentuloedellytys ja
riippumattomuus sosiaalituista. Tämän nojalla on selvää, että nyt esitetyt tiukennukset ovat
vasta alkua eivätkä suinkaan loppua. Tuen hallituksen esitystä ja edellytän myös muiden
direktiivin sallimien tiukennusten valmistelua ja esittämistä ensi tilassa. Toimia on toteu-
tunut näistä 20:stä vain pieni osa. 

Arvoisa puhemies! Toisin kuin täällä on väitetty, maata ei, jopa valitettavasti, viedä Un-
karin suuntaan vaan pohjoismaiselle linjalle. Meidän täytyy pitää huolta, ettemme ole mui-
ta pohjoismaita vetovoimaisempi maa. Siinä mielessä ihmettelen näitä puheita, että Suomi
rikkoisi tässä ihmisoikeuksia tai tekisi jotain muuta merkillistä. Me teemme samoja asioita
kuin muutkin maat, tosin vähän jälkijunassa. Meillä on nyt kiire saada nämä tiukennukset
voimaan. 

Kiintiöpakolaisten määrään on vedottu. Sen määrän nosto ei mitenkään voi olla ajatel-
tavissa ennen kuin tämä kriisi on saatu padottua ja turvapaikanhakijoiden määrä hallin-
taan. Ei ainakaan ennen sitä. Nämä toimet, joita nyt tehdään, on keino saada kriisi hallin-
taan. Eurooppa on rikki, ja meidän täytyy toimia.

20.41 Jari Ronkainen ps: Arvoisa rouva puhemies! Tämä käsittelyssä oleva lakimuutos
on osa hallituksen erittäin hyvää maahanmuuttopolitiikkaa. Joku täällä salissa kysyikin,
onko tämä viimeinen tiukennus. Minäpä vastaan, että ei ole. Tämä on vain pieni osa halli-
tuksen maahanmuuttopoliittista toimenpideohjelmaa. Hallitus aikoo toteuttaa ohjelman
kokonaisuudessaan.
41



Pöytäkirjan asiakohta PTK 70/2016 vp
Edustaja Lehto nostikin jo esille sen, mitä tämä nykymaahanmuutto perheenyhdistämi-
sen kautta tulisi ilman tätä muutosta kustantamaan. Mistäpä nämä rahat otetaan, jos lisä-
velkaa ei haluta ottaa? Huomioni kiinnittyi myös siihen, ketä tämä muutos oikeastaan kos-
kee. Suurin osa tänne saapuneista turvapaikanhakijoista on nuoria poikamiehiä. Eli tämä
tiukennushan ei käsittääkseni heitä koske, koska heillä ei käsittääkseni ole perhettä. Hädäs-
sä olevia tulee toki auttaa. Näinhän meidän perussuomalaisten halutaan sanovan ja näin-
hän me sanommekin. Suomi kantaa jo oman vastuunsa pakolaiskiintiön kautta. Kiintiötä
voitaisiin toki nostaa, mikäli rajojemme yli kulkeva turvapaikkaturismi saataisiin totaali-
sesti pysähtymään. Silloin rahat riittäisivät suuremman kiintiön hoitamiseen.

20.43 Ilkka Kantola sd:  Arvoisa puhemies! Aivan aluksi haluan lausua kunnioitukseni
valiokunnan puheenjohtajaa kohtaan, joka maltillisesti esitteli valiokunnan mietintöä ja on
jaksanut istua täällä jokseenkin koko tämän keskustelun ajan. (Perussuomalaisten ryhmäs-
tä: Hyvä puheenjohtaja!) Tärkeää työtä teette täällä.

Arvoisa puhemies! Edustaja Hakkarainen — joka ei ole salissa — edustaja Hakkarai-
nen, te olette kovassa seurassa. Yhdysvalloissa republikaanien presidenttiehdokkaaksi (Pe-
russuomalaisten ryhmästä: Teuvo presidentiksi!) asetettava Donald Trump antoi ymmär-
tää eräässä puheenvuorossaan, että islaminuskoisten ihmisoikeuksia puolustava president-
ti Obama saattaisi kenties olla yksi syyllinen siihen järkyttävään terrori-iskuun, joka tapah-
tui siellä Orlandossa. Nyt te, edustaja Hakkarainen, annoitte äskeisessä puheenvuorossan-
ne ymmärtää, että vihervasemmisto haluaa Suomeen maahanmuuttajia, muslimeja, terro-
ristisessa tarkoituksessa. Tämä oli teidän puheestanne tulkittavissa, vaikka sitä vähän
puolihuolimattomasti kuuntelin. Olette kovassa seurassa, edustaja Hakkarainen.

Arvoisa puhemies! Kuluneella vaalikaudella eduskunta on saanut käsiteltäväkseen usei-
ta hallituksen erillisiä esityksiä ulkomaalaislain muutoksiksi. Sirpaleisuus lakiesityksen
antamisessa tässä pakolaistilanteessa on jossain määrin ymmärrettävää, mutta kokonaisuu-
den hahmottamisen ja säädösten vaikutusten arvioinnin kannalta olisi parempi, jos ulko-
maalaislakia uudistettaisiin kokonaisvaltaisemmin, isompina kokonaisuuksina kerrallaan.
Nähtäisiin, mitkä ovat vaikutukset, ne pystyttäisiin arvioimaan, ja myös niiden suhde ih-
misoikeuksiin ja kaikkeen muuhun monimutkaiseen problematiikkaan olisi helpompi arvi-
oida, jos se olisi isompi kokonaisuus.

Suomi on tiukentanut maahanmuuttopolitiikkaa myös edellisillä vaalikausilla, se on
täällä jo todettu. Suomi on EU-tasoisessa keskustelussa korostanut EU:n yhteisen maahan-
muuttopolitiikan tärkeyttä. On pidetty tärkeänä sitä, ettei kannusteta pakolaisia, turvapai-
kanhakijoita liikkumaan EU-alueella maasta toiseen suopeinta mahdollista maata etsien.
Suomen kannalta keskeistä on ollut vertailu muihin Pohjoismaihin. Tämä on korostunut
uudessa tilanteessa, jossa pakolaisvirrasta pieni osa on suuntautunut Ruotsista Suomeen.

Mutta vaikka näin on, tulee Suomen silti arvioida omia lainsäädännön muutoksiaan Suo-
men perustuslain näkökulmasta, Suomen kansainvälisiä sitoumuksia arvioiden ja suoma-
laisten omalta arvopohjalta. Maahanmuuttopolitiikalla ei voida tavoitella pelkästään sitä,
että Suomi näyttäytyisi mahdollisimman tylynä maana turvapaikanhakijoille. Lainsäädän-
nön on varmistettava myös se, että ihmisoikeuksia ja kansainvälisiä sopimuksia noudate-
taan. Kun julkisen vallan velvollisuutena perustuslain mukaan on turvata perustuslaissa
taattuja perus- ja ihmisoikeuksia, ei oikein ole johdonmukaista se, että näiden oikeuksien
rajoittamista perustellaan sillä, että halutaan vähentää Suomen houkuttelevuutta turvapai-
42



Pöytäkirjan asiakohta PTK 70/2016 vp
kanhakumaana. Me poraamme omaan pelastusveneeseemme reikiä, jotta se ei olisi niin
houkutteleva niille, jotka ovat veden varassa.

Perustuslakivaliokunnan lausunnossa tuodaan esiin, että ulkomaalaisen maahantulolle
voidaan perustuslain nojalla asettaa ehtoja ja maahantuloa voidaan rajoittaa. Perustuslain
9 §:ssä todetaan, että ulkomaalaisen oikeudesta tulla Suomeen ja oleskella maassa sääde-
tään lailla. Valiokunnan mukaan tämän säännöksen lähtökohtana on kansainvälisen oikeu-
den voimassa oleva pääsääntö, jonka mukaan ulkomaalaisilla ei ole yleisesti oikeutta aset-
tua toiseen maahan. On hyvä muistaa tämäkin kansainvälisen oikeuden näkökulma tässä
laajassa keskusteluyhteydessä, ja tämän perustuslakivaliokunta toteaa.

Lausunnossaan perustuslakivaliokunta toteaa myös, että toimeentuloedellytyksen aset-
taminen oleskeluluvan edellytykseksi on lähtökohtaisesti mahdollista. Valiokunta kuiten-
kin kiinnittää huomiota siihen, että käytössä olevat tulorajat ovat varsin korkeat. Ne tulo-
rajathan eivät ole laissa asetettuja, mutta käytännössä ne tiedämme ja täällä niitä on esitel-
ty. Kun hallituksen esityksessä niiden henkilöiden joukkoa, joita tulorajat jatkossa koske-
vat, laajennetaan merkittävästi, on riskinä, että tulorajoista tuleekin ehdoton este oleskelu-
luvan saamiselle henkilöille perheenyhdistämistilanteessa — henkilöille, jotka ovat erityi-
sen haavoittuvassa asemassa. Tämä toimintaympäristö muuttuu tämän lakimuutoksen
takia, ja silloin nämä tulorajat, jotka ovat korkeat, muodostavat vakavan esteen. Tämä riski
on olemassa. Tämän takia on tärkeätä, että yksittäistapausten kohdalla säilyy todellinen ja
riittävä — ei vain ikään kuin lakiin kirjattu vaan todellinen ja riittävä — harkinnanvara, jol-
la voidaan varmistaa se, ettei kenenkään tilanne muodostu kohtuuttomaksi ihmisoikeuk-
sien, perusoikeuksien näkökulmasta.

Sosialidemokraattien vastalauseessa hallintovaliokunnan mietintöön esitetään käytössä
olevien tulorajojen alentamista juuri kohtuullisuusperustein, ja mielestäni siinä vastalau-
seessa nerokasta — ja olisin toivonut, että valiokunta olisi siinä yhtynyt vastalauseeseen —
on se, että siinä pykälätasolle tuodaan tämä peruste tälle tulorajalle ilman, että siinä sitou-
duttaisiin (Antero Laukkanen: Juuri näin!) johonkin euromääräiseen summaan — perus-
tuslakivaliokunta piti ongelmallisena, jos lähdetään euromääräisen summan määrittelemi-
seen lain tasolla — vaan että olisi viittaus tähän ulosottokaareen. Näin oltaisiin ratkaistu
pari ongelmaa samalla kertaa.

Tämä ratkaisu vastaisi mietintöä paremmin siihen huoleen, jonka perustuslakivaliokun-
ta lausunnossaan esittää tästä kohtuullisuudesta tai kohtuuttomuudesta. Kohtuullisuuden
vaatimus on erityisen tärkeä lasten kohdalla. Erittäin korkeaksi viritetyn toimeentulotason
vaatiminen perheenyhdistämisen ehtona kaikilta alaikäisiltä paitsi vammaisilta tarkoittaa
käytännössä sitä, ettei oleskeluluvan myöntämiselle oikein ole mahdollisuuksia. Siitä muo-
dostuu ikään kuin ehdoton este: ei ole mitään pääsyä eteenpäin. Lasten oikeuksien toteutu-
minen sallimalla perheenyhdistäminen jää nyt erittäin tiukan seulan läpäisevän harkinnan
varaan. Hallintovaliokunnan olisi suonut tässä kohdassa muuttavan hallituksen esitystä
suuntaan, joka paremmin varmistaisi lapsen oikeuksien toteutumisen. Olisi ollut hienoa,
jos olisi löytynyt valiokunnassa tästä yhteinen ymmärrys.

Arvoisa puhemies! Palaan puheenvuoroni alkuun vielä. Kokonaisuuden kannalta olisi
parempi, että ulkomaalaislakiin tehtävät muutokset olisi koottu yhteen esitykseen, jolloin
niiden kokonaisvaikutusta olisi voitu arvioida paremmin sekä hallituksen tavoitteiden että
turvapaikanhakijoiden perusoikeuksien kannalta. Hallituksen onkin syytä tarkoin seurata
nyt tehtyjen muutosten vaikutusta. Kansainväliset kriisit eivät näytä vähenevän, ja pako-
laisvirrat eivät ole loppumassa, se on selvää. Suomella tulee olla selkeämpi ja kokonaisval-
43



Pöytäkirjan asiakohta PTK 70/2016 vp
taisempi visio siitä, mikä on meidän arvojemme pohjalta meidän roolimme ja vastuumme
hädässä olevien ihmisten auttamisessa.

20.51 Toimi Kankaanniemi ps (vastauspuheenvuoro): Arvoisa puhemies! Edustaja Kan-
tola otti esille monia hyviä asioita, tärkeitä näkökulmia. Hän totesi muun muassa, että tu-
lorajat eivät ole laissa, ja näin tosiaan on, että tähän lakiesitykseen tulorajoja ei ole kirjattu.
Niitä voidaan lakia muuttamatta tarkistaa siis sen mukaan, mikä käytännössä on viisasta ja
perusteltua. Lisäksi hän otti esille sen, että tämän lainsäädännön seuranta on tärkeää ja sa-
malla nämä voi yhdistää ja todeta, että juuri näin on.

Mitä sitten tulee kustannuksiin, niin meillä on lisäbudjetti käsittelyssä valtiovarainvalio-
kunnassa, ja sen mukaan tämän vuoden 40 000 turvapaikanhakijan kustannukset ovat mil-
jardi euroa, siis tänä vuonna. Se on valtava summa. Sillä pystyisimme hoitamaan kymme-
niätuhansia, ehkä satojatuhansia, ehkä miljoonia ihmisiä pakolaisleireillä, niitä, jotka ovat
kaikkein suurimmassa hädässä. Nyt tämä miljardi menee meillä byrokratian pyörittämi-
seen. Siksi tässä on kyllä järjen käytön paikka ja kiristämisen tarve.

Toinen varapuhemies Paula Risikko:  Mennään puhujalistaan. Edustaja Räsänen Joona.

20.52 Joona Räsänen sd:  Arvoisa puhemies! Olen aikaisemminkin tässä salissa toden-
nut, että ajattelen nyt kuitenkin niin, että meillä jokaisella on tässäkin vaikeassa tilanteessa
tavoite tehdä Suomessa vastuullista politiikkaa myös näissä maahanmuuttoasioissa, ja se
minusta tarkoittaa silloin sitä, että huomioimme, totta kai, kantokykymme, mutta myös si-
tä, että pystymme kantamaan oman vastuumme tässä kansainvälisessä kriisissä ja hädän-
alaisten auttamisessa. Ja silloin kun nämä kaksi yhdistää, sekä tämän kantokyvyn että myös
sen halun auttaa hädänalaisia, niin silloin lainsäädäntöön kohdistuu nimenomaan se paine,
että se olisi kohtuullista.

Ja minusta se on ehkä valitettavaa tässä tämäniltaisessakin keskustelussa, että siihen pe-
rusteltuun kritiikkiin ja myös niihin vaihtoehtoisiin esityksiin, mitä täällä on tuotu ilmi, ei
hallituspuolueiden taholta ole haluttu vastata. Ei ole haluttu käydä läpi sitä, minkä takia
esimerkiksi näissä kolmessa kohdassa, mitä sosialidemokraatit ovat nostaneet esille, ei
voitaisi tätä esitystä kohtuullistaa. Vaikka näissä kolmessa kohdassa lakiesitystä kohtuul-
listettaisiin — niin tämä tulorajakysymys kuin myös lasten asema että tämä kolmen kuu-
kauden määräaika — niin silti tämä esitys olisi tiukempi kuin nykyinen lainsäädäntö. Silti
tämä esitys olisi tiukempi kuin nykyinen lainsäädäntö. Ja tältä osin toivoisi, että hallitus-
puolueetkin tulisivat ulos siitä kuoresta, että on pakko tehdä kaikkea pahaa näitä ihmisiä
kohtaan ja vaikeuttaa heidän elämäänsä, ja käytäisiin ihan järjellistä keskustelua siitä, min-
kä takia esimerkiksi näissä kolmessa kohdassa tätä ei voida kohtuullistaa. Onko aivan pak-
ko esimerkiksi laittaa lapset siihen asemaan kuin nyt tämä lakiesitys on todella laittamas-
sa? Tätä toivoisi, että hallituspuolueidenkin edustajat pohtisivat objektiivisesti eivätkä aina
ehkä lähtisi tälle samalle polulle, (Puhemies koputtaa) missä te olette jo nyt muuten olleet.

20.54 Simon Elo ps: Arvoisa puhemies! Edustaja Niinistö aikaisemmin käytti vastauspu-
heenvuoron puheenvuoroni jälkeen ja ei siinä luonnollisestikaan vihreiden puheenjohtaja-
na kiistänyt sitä faktaa, että vihreät hyväksyivät muun eduskunnan kanssa yksimielisesti
vuonna 2010 perheenyhdistämisen ehtojen tiukentamisen. — Kun on niin kovasti julkisuu-
dessa hurskasteltu tällä irakilaisperheen yksittäistapauksella, johon ei sinänsä kannata ot-
44



Pöytäkirjan asiakohta PTK 70/2016 vp
taa kantaa, kun sen kaikkia yksityiskohtia ei tietenkään tiedä, niin se Maahanmuuttoviras-
ton toiminta perustuu siihen lainsäädäntöön, mitä vihreät ovat olleet hallituksessa aika-
naan säätämässä. Ja siinä Maahanmuuttovirasto on toiminut täysin asiallisesti ja perustel-
lusti eikä myöskään lähtenyt onneksi siihen julkisuudessa velloneeseen keskusteluun vaan
pitäytyi siinä, että luottamuksellisia asioita ei voida julkisuuteen tuoda. Mutta moni muu
lähti siihen irtopisteiden kalasteluun.

Helsingin Sanomat kritisoi pääkirjoituksessaan, että toimeentuloedellytys ei koske Suo-
men ja Pohjoismaiden kansalaisten perheenjäseniä. Tämä vasta hauskaa onkin, että he sitä
kritisoivat. Hallituksellahan alun perin ajatuksena oli, että tämä tulisi myös kansalaisille,
mutta sehän ei silloin medialle tai oppositiolle kelvannut. (Ozan Yanar: Tasa-arvo!) —
Tasa-arvo, tasa-arvo ei kerrankaan kelvannut medialle eikä oppositiolle. — Sitten Helsin-
gin Sanomat tosiaan ihmettelee tasa-arvon puutetta tässä kysymyksessä. On kyllä tätä hurs-
kastelua nähty todella paljon tämän keskustelun aikana.

Ja edustaja Kantolalle sen verran perustuslakivaliokunnan lausunnosta, että puhuitte sii-
tä aivan totta, kaikki sitaatit pitävät paikkansa, mutta haluan korostaa sitä, että siellä myös
tuodaan esille se, että pitää ottaa huomioon tämä lasten hyväksikäytön mahdollisuus, mi-
hin aikaisemmin edustaja Zyskowicz viittasi. Eli tämä niin sanottu ankkurilapsi-ilmiö va-
litettavasti on ollut totta, ja on toimittu näin, että kun tiedetään, että lapsi helpommin tur-
vapaikan saa, niin sitten hänet lähetetään ensin. Tällaista väylää ei Suomi eikä mikään jär-
kevä, vastuullinen maa ja lapsien oikeuksia kunnioittava maa voi antaa syntyä.

Toinen varapuhemies Paula Risikko:  Myönnän kaksi vastauspuheenvuoroa: edustaja
Biaudet ja edustaja Kantola. Sitten taas puhujalistaan.

20.56 Eva Biaudet r (vastauspuheenvuoro):  Mielestäni todellakin on hurskastelua, jos
täällä puhutaan, että halutaan estää lasten hyväksikäyttöä sillä, että suljetaan perheenyhdis-
täminen. Se on kaikkein turvallisin tie lapsille yhdistää heidät perheisiinsä. On ihmiskaup-
paa, ja muutenkin kun on yksinäisiä lapsia, jotka hakevat turvapaikkaa ja jotka matkusta-
vat maailmalla, niin he ovat erittäin riskialttiita joutumaan hyväksikäytetyiksi, joten ei mil-
lään tavoin voi teeskennellä, että on lapsen turvallisuuden puolesta, jos sulkee perheenyh-
distämisen. (Ben Zyskowicz: Entä jos on kannustava se järjestelmä, joka lähettää lapsia
tänne?) — Ei, pakolaisjärjestelmä ja turvapaikanhakijajärjestelmä eivät tarkoita sitä, että
ilmiötä hoidetaan. Käsitellään jokainen tapaus erikseen. Ei voi tehdä signaaleja tai... (Ben
Zyskowicz: Eikö?) — Ei, silloin ne eivät turvaa sen yksittäisen lapsen oikeuksia. Silloin ne
tekevät jotain muuta, turvaavat omia oikeuksiaan, edustaja Zyskowicz. (Ben Zyskowiczin
välihuuto)

20.57 Ilkka Kantola sd: Arvoisa puhemies! Edustaja Elo viittasi perustuslakivaliokun-
nan lausuntoon. Se kohta, johon hän viittasi, liittyy tähän yksin saapuneiden lasten tilan-
teen arviointiin. Täällä selostetaan hallituksen esitystä ja todetaan, että sääntelyn, jossa ala-
ikäisen lapsen toimiessa perheenkokoajana ei vaadittaisi tätä tulorajaa, voidaan perustus-
lakivaliokunnan käsityksen mukaan arvioida ottavan lähtökohtaisesti paremmin huo-
mioon lapsen edun. Sitten todetaan tämä hallituksen näkemys, että tässä voisi tulla kysy-
mykseen se lasten hyväksikäyttö, kun heitä lähetetään yksin tulemaan, ja sen jälkeen pe-
rustuslakivaliokunta omana kantanaan toteaa: "Tällainen perustelu ei saa kuitenkaan
45



Pöytäkirjan asiakohta PTK 70/2016 vp
koskaan merkitä lapsen oikeuden toteutumisen vaarantumista." Tämä on perustuslakiva-
liokunnan kanta liittyen tähän lasten tulon problematiikkaan.

Toinen varapuhemies Paula Risikko: Ja sitten puhujalistaan.

20.58 Sami Savio ps: Arvoisa puhemies! Kuten edustaja Zyskowicz aiemmin tässä sali-
keskustelussa tänään totesi, meidän on välttämätöntä ottaa lainsäädännössämme huo-
mioon myös se, että kotouttamisresurssimme ovat väistämättä rajalliset. Nyt eduskunnan
käsittelyssä on myös lisätalousarvio, jossa maahanmuuton kulut ovat 780 miljoonaa euroa
normaalivuotta suuremmat, eli pyydän myös oppositiota ottamaan talouden realiteetit huo-
mioon.

Suomella on ollut kansainvälistä suojelua hakeneiden henkilöiden oleskelulupien ja per-
heenyhdistämishakemusten osalta Pohjoismaiden löysin linja, ja nyt sitä tässä esityksessä
korjataan. Norja, Ruotsi ja Tanska ovat muun muassa lyhentäneet turvapaikan saaneiden
ensimmäiset oleskeluluvat kolmeen vuoteen ja toissijaista suojelua saaneiden oleskelulu-
vat yhteen vuoteen. Näissä maissa on myös käytäntönä se, että jatko-oleskelulupa on pe-
ruttu, jos ensimmäisen oleskeluluvan päätyttyä syytä kansainvälisen suojelun jatkamiselle
ei enää ole. Sitä vastoin Suomessa on jatkettu neljän vuoden oleskelulupien myöntämistä.

Arvoisa puhemies! Norjassa ja Tanskassa on lisäksi Itävallan, Saksan ja Hollannin sekä
monien muiden EU-maiden tavoin otettu perheenyhdistämisen osalta käyttöön asumisaika
ja asuntoedellytys. Hollannissa, Itävallassa ja Saksassa testataan myös puolisoiden kykyä
puhua vastaanottavan maan pääkieltä edes alkeellisesti. Näitä ei tässä Suomen lakiesityk-
sessä ole, mutta siirrymme kuitenkin kohti yleiseurooppalaista linjaa.

Arvoisa puhemies! Tähän loppuun vielä: Pidän oikeana ratkaisuna myös sitä, että per-
heenyhdistämishakemusten tekeminen nettipalvelun avulla ei ole mahdollista jatkossa-
kaan. Se olisi toteutuessaan todennäköisesti moninkertaistanut hakemusten lukumäärän ja
lisäksi ruuhkauttanut monen Suomen edustuston toiminnan.

21.01 Jani Mäkelä ps: Arvoisa puhemies! Edustaja Kantola aiemmin arvosteli, että halli-
tuksen muutosehdotukset ulkomaalaislakiin tulevat paloissa tai pätkittäin. Tilanne on se,
että meillä on todennäköisesti vain hengähdystauko turvapaikkakriisissä. Nyt on toimitta-
va ja kiristettävä niitä lakeja, kun ne hakijamäärät perheenyhdistämiseen ovat vielä vähäi-
siä. Tulevaisuudessa ne voivat olla suurempia. Samasta syystä poistettiin humanitäärinen
suojelu, että näitä tapauksia olisi voinut kenties tulla jatkossa enemmän. Tämä on osa joh-
donmukaista turvapaikkapolitiikkaa, mitä hallitus harjoittaa.

Mutta, arvoisa puhemies, mitä tulee näihin aiempiin päätöksiin perheenyhdistämisistä,
niin täällä salissa voi heittää melko löysiä kommentteja tähän asiaan, voi arvostella halli-
tusta asioista, joista itse on ollut päättämässä, mutta lehdistössä onneksi täytyy olla täsmäl-
linen. Tässä on edessäni vasemmistoliiton — jonka edustajia tosin nyt ei ole yhtään paikal-
la — äänenkannattajan Kansan Uutisten oikaisu omaan uutiseensa perheenyhdistämisestä
9.6.2016, jossa kerrotaan, että toisin kuin lehti aiemmin oli väittänyt, vuonna 2010 hyväk-
syttiin tämä perheenyhdistämistä koskeva laki yksimielisesti. Nyt ilmeni siis myös, että va-
semmistoliitto on ollut tämän kiristyksen takana, joka vaikutti esimerkiksi tämän mainitun
irakilaisperheen tilanteeseen. Eikö teitä oppositiossa yhtään hävetä arvostella omia päätök-
siänne? 2010 te sentään ajattelitte vielä Suomen kansallista etua. Nytkö te olette valmiita
46



Pöytäkirjan asiakohta PTK 70/2016 vp
heittämään senkin taka-alalle omassa arvottomassa politikoinnissanne ja puolitotuuksien
ja harhaanjohtavuuksien puhumisessa?

21.02 Mika Niikko ps: Arvoisa rouva puhemies! Kuten tänään olemme nytten kuulleet
useaan kertaan, oppositio, joka arvostelee tätä hallituksen esitystä, on itse ollut luomassa
niitä pelisääntöjä, millä nykyistä perheenyhdistämispolitiikkaa tehdään, ja siinä mielessä
me nytten olemme tekemässä niitä töitä loppuun, mitkä olisi pitänyt saattaa jo muun muas-
sa viime hallituskauden aikana valmiiksi.

Syy, miksi tätä perheenyhdistämistä halutaan tiukentaa, johtuu yksinkertaisesti siitä, että
Suomessa on paljon löyhemmät käytännöt kuin muissa Pohjoismaissa ja Euroopassa
yleensä. Tämä eurooppalainen ja pohjoismainen linja on tärkeää säilyttää, koska muuten
tämä vetovoimatekijä Suomen osalta on aivan liian suurta. Nyt, arvoisat kollegat, haluan
havainnollistaa, mikä se Suomen vetovoimatekijä on esimerkiksi näitten Irakista tulleiden
turvapaikkaa hakevien henkilöitten osalta. Viime vuonnahan meille tuli yli 20 000 iraki-
laista turvapaikanhakijaa, ja syytä ihmetellään, miksi juuri Irakista tulee eikä sieltä Syy-
riasta, missä se suurin kriisi on olemassa.

Joku aika sitten itsekin näin semmoisen tilaston, että vielä viime vuonna, kun Irakissa
kansalaiset hakivat passeja viranomaisilta, keskimäärin 2 000—3 000 passia haettiin päi-
vässä. Tämän vuoden alkupuolella passeja haettiin 12 000 passia päivässä. Suurin yksittäi-
nen syy näitten hakijoitten joukossa, miksi he hakivat passia, oli se, että he haluavat Suo-
meen. Ymmärrättekö, hyvät opposition jäsenet, että jos 12 000 ihmistä päivässä hakee pas-
sia pelkästään Irakissa ja he haluavat tulla Suomeen saakka, niin kyllähän se jostain ker-
too, että täällä on jotain sellaista kultaa, mitä kannattaa lähteä vuolemaan? (Eva Biaudet’n
välihuuto) Sen lisäksi, kun tullaan sitten vielä tänne Irakiin saakka, niin jokaista, joka saa
oleskeluluvan tai pysyvän turvapaikan, kohden tulee noin kolme henkilöä perheenyhdistä-
misen johdosta tänne maahan. Että nyt jos 10 000 saa tänne turvapaikan tai pysyvän tai vä-
liaikaisen oleskeluluvan, niin voidaan laskea, että 30 000 ihmistä tulee sen lisäksi tänne
Suomeen. Ei meillä kestä talous tai kantokyky pelastaa koko maailmaa, vaikka meillä hy-
vää tahtoa tässä hallituksessa ja maassa onkin. Nytten vaan tehdään (Puhemies koputtaa)
järkevää linjausta siinä, että todellisessa hädässä tulijoita (Puhemies: Aika!) voitaisiin aut-
taa.

21.05 Ozan Yanar vihr: Arvoisa rouva puhemies! Kyllä tämä lonkalta heittämisen taito
on nähty perussuomalaisilta. Lukuja sinne tänne ja uhkakuvia sinne tänne. Te olette tottu-
neet tällaiseen politiikkaan. Mutta nyt tarvitaan jotain tasoa tähän keskusteluun. Me olem-
me keskustelleet monta tuntia, ja nyt oikeasti tarvitaan tasoa tähän keskusteluun.

Ja minä kyllä ihmettelen tässä, kun minulla on ollut epätodellinen olo minun valintani
alusta asti: ollaan oltu yli vuoden tässä uusina kansanedustajina, ja täällä on kansanedusta-
jia, jotka aidosti iloitsevat siitä, että lapset eivät saa olla vanhempiensa kanssa, ja uskomat-
tomia ikään kuin peitetarinoita tässä viljellään.

Esimerkiksi edustaja Kankaanniemi sanoi, että kyllä perussuomalaiset haluavat auttaa
heikoimmassa asemassa olevia. No, missä teot? Missä teot? Kysyn kolme kysymystä no-
peasti. Oletteko te valmiita nostamaan pakolaiskiintiötä? Jos olette, niin ilmoittautukaa nyt
saman tien, koska sitä nyt tarvitaan. Toinen juttu, kehitysyhteistyöleikkaukset. Kehitysyh-
teistyö luo hyvää hallintoa. Oletteko te esimerkiksi perumassa niitä? No, ette tietenkään. Ja
47



Pöytäkirjan asiakohta PTK 70/2016 vp
kolmas kysymys: aiotteko luoda esimerkiksi humanitaarisia väyliä, koska ihmiset pakene-
vat maita, joissa on sotaa ja vainoa? Oletteko te valmiita tähän? Ette tietenkään ole.

Siis tavallaan kysymys on siitä, että te ette halua, että Suomi auttaa ihmisiä. Jos me oli-
simme hädässä, me haluaisimme, että meitäkin autettaisiin. Tämä empatian puute on tässä
keskustelussa aivan käsittämätön. Ja... Tämä jättää ihan siis sanattomaksi, ja tämä keskus-
telu on aivan absurdia jälleen kerran.

Joo, ei minulla muuta. Mitä muuta tässä voi enää sanoa?

21.07 Antero Laukkanen kd:  Arvoisa rouva puhemies! Muutama havainto vielä tästä
keskustelusta. Hieman ihmeellisiä ovat erityisesti nämä perussuomalaisten näkemykset sii-
tä, että Suomi on ikään kuin liian hyvä maa turvapaikanhakijalle ja meidän on ikään kuin
luotava lainsäädäntöä, että näyttäisimme vähän pahemmilta. Tämä on jotenkin semmoisen
luontaisen, terveen ajattelun vastaista. Mitä väärää on siinä, että etsii luvattua maata? Mitä
väärää on sinä, että haluaa asua maailman parhaassa maassa? Minä vain kysyn. Kysyn
vain, mitä väärää siinä on, että joku jossakin ajattelee, että jossakin on Suomi, jossa olisi
parempi olla, ja pyrkii sinne? Mitä väärää siinä on? Ihmettelen.

Toinen kysymys. Olen pitänyt tätä lainsäädäntöesitystä aika pitkälle perussuomalaisten
hankkeena. Mutta nyt, kun edustaja Zyskowicz tuli tähän keskusteluun mukaan, sain lisä-
valoa kyllä tähän ja ymmärsin, että hän on hyvin ankara tämän lain puolustaja. Se on mi-
nulle vähän yllättävää, että kokoomus on niin vahvasti lähtenyt tälle perussuomalaisten lin-
jalle, ja sitä hieman ihmettelen tässä. Joudun jotenkin kyllä tarkistamaan ajatuksiani siitä,
miten koen ja näen kokoomuslaisen politiikan.

Toinen varapuhemies Paula Risikko: Ja sitten olisi edustaja Zyskowiczin vuoro.

21.09 Ben Zyskowicz kok:  Arvoisa rouva puhemies! Edustaja Laukkaselle haluan al-
kuun noin yleisellä tasolla sanoa, että silloin kun olen hallituspuolueen kansanedustaja, sil-
loin puolustan hallituksen esityksiä. Tämä on yleinen lähtökohta.

Mitä sitten tulee tähän esitykseen, niin täällä on pitkin iltaa käytetty hyviä puheenvuo-
roja, joissa on korostunut hyvää tarkoittavat näkökohdat, inhimillisyyttä korostavat näkö-
kohdat, ja se on tietysti ihan oikein. Jos ajatellaan niitä turvapaikanhakijoita tai itse asiassa
turvapaikan tai oleskeluluvan saaneita, jotka ovat jo Suomessa, niin olen samaa mieltä pu-
hujien kanssa siitä, että kotoutumista edistää se, jos perhe on mukana. Olen samaa mieltä
puhujien kanssa siitä, että perheen oleminen täällä tai saapuminen tänne on omiaan eh-
käisemään syrjäytymistä, jos puhutaan esimerkiksi näistä lapsista ja nuorista, ja on omiaan
ehkäisemään potentiaalista radikalisoitumista, joka olisi seurauksena siitä, että kokee ole-
vansa ulkopuolinen, marginalisoitunut ja yksin. 

Toisaalta, jos ne määrät turvapaikanhakijoita, jotka Suomeen tulevat, ylittävät monin-
kertaisesti sen, mitä voidaan ajatella Suomen pystyvän kotouttamaan, niin nämä kaikki sa-
mat riskit kotoutumisen epäonnistumisesta ovat käsillä. Meille tuli viime vuonna kymmen-
kertainen määrä turvapaikanhakijoita siihen nähden, mitä viime vuosina on tullut. Me pys-
tymme tällaisen yhden vuoden piikin hoitamaan. Täällä on kerrottu, että lisäbudjetissa
700 miljoonaa laitetaan lisää rahaa. Me pystymme tämän hoitamaan, vaikka esimerkiksi
kuntapaikoista, niin kuin hyvin tiedätte, on näidenkin ihmisten kohdalla pulaa. Mutta jos
Suomen perheenyhdistämispolitiikka tai muut seikat, jotka vaikuttavat maan houkuttavuu-
teen määränpäänä turvapaikanhakijoille, poikkeaisivat merkittävästi ja jatkuvasti siitä,
48



Pöytäkirjan asiakohta PTK 70/2016 vp
mitä tehdään muissa Euroopan maissa ja siitä, mitä tehdään muissa Pohjoismaissa, ja kun
täällä on puhuttu siitä, miten inhimillinen mieli käyttäytyy ja toimii, niin on kai aivan sel-
vää, että Suomi olisi yhä useammalle turvapaikanhakijalle se määränpäämaa tilanteessa,
jossa Eurooppaan tulee viime vuonna yli miljoona, tänä vuonna ehkä satojatuhansia turva-
paikanhakijoita. 

Jos tämä tilanne on käsillä, että Suomessa selvästi helpommin saa oleskeluluvan, Suo-
messa selvästi helpommin saa perheensä yhdistettyä siihen maahan ja Suomessa muutoin-
kin on vastaanotto houkuttavampi, niin on kai aivan selvää, että silloin määrät muodostu-
vat sellaisiksi, että meidän mitkään kotouttamisvoimavarat eivät riitä. Silloin tapahtuu juu-
ri sitä kotoutumisen epäonnistumista. Silloin tapahtuu kaikkia niitä kielteisiä seurauksia,
mitä siitä seuraa. Kun koko muu Eurooppa, kun kaikki muut Pohjoismaat tiukentavat pääl-
lä olevassa kriisitilanteessa omia säädöksiään, niin ajatteletteko te todella, että Suomi voisi
menetellä toisin ilman, että siitä seuraa mitään? Vai ajatteletteko, että siitä kyllä seuraa se,
että Suomeen tulee ei ehkä 30 000, niin kuin viime vuonna, vaan esimerkiksi 50 000 tai
100 000 vuodessa niin kauan kuin tämä kriisi jatkuu, ja ajatteletteko te todella, että suoma-
lainen yhteiskunta onnistuu nämä ihmiset kotouttamaan? Ja jos ei onnistu, niin eikö siitä
seuraa kaikkia niitä ongelmia, mitä olette kuvanneet seuraavan siitä, kun kotoutuminen ei
onnistu? Eli tässä esityksessä pyritään siihen — tai joudutaan siihen, mitä sanaa vain halu-
taan käyttää — että meidän on Suomessa seurattava muiden Pohjoismaiden ja muiden Eu-
roopan maiden tekemisiä ja esimerkkejä.

Kun edustaja Ville Niinistö aikaisemmin sanoi, että ei ole olemassa mitään näyttöä täl-
laisten vetovoimatekijöiden merkityksestä, niin eihän se ole totta. Suomen vetovoima tie-
tysti on jo se, että olemme maailman paras maa, mutta kyllä meillä on paljon näyttöä siitä,
että jos meidän kriteerimme oleskeluluvan saamiseksi ja kansainvälisen suojelun saami-
seksi ovat selvästi höllemmät. Jos meidän perheenyhdistämissäädöksemme ja käytäntöm-
me ovat selvästi sallivammat kuin muissa Pohjoismaissa ja Euroopan maissa, niin totta kai
tämä turvapaikanhakijoiden suurempi määrä suuntautuu tänne. (Eva Biaudet’n välihuuto)
— Ja kun edustaja Biaudet täällä sanoo välihuudossaan, että tästä ei ole näyttöä, niin edus-
taja Biaudet, avatkaa silmänne. Viime vuonna Suomeen tuli parikymmentätuhatta iraki-
laista turvapaikanhakijaa.

Kun määrä on näin suuri ja näin poikkeuksellinen, niin heitä aika paljon haastateltiin eri-
laisissa tiedotusvälineissä, ja tulimme myös tietämään siitä keskustelusta, mitä heidän
omassa some-maailmassaan tietoa välitettiin, ja näissä keskusteluissa ja näissä haastatte-
luissa, edustaja Biaudet — sen voi jokainen tarkistaa — todettiin, että Suomeen on tultu
sen takia, että on sellainen käsitys, että Suomeen saa helpommin oleskeluluvan kansainvä-
lisen suojelun perusteella ja että Suomeen saa helpommin perheensä perässään. Mitä muu-
ta näyttöä kuin elävän elämän antamaa näyttöä te tarvitsette näiden vetovoimatekijöiden
merkityksestä? Minun mielestäni tämä käytännön kokemus on parempi näyttö kuin ne aka-
teemiset tutkimukset, joihin te haluaisitte tässä yhteydessä viitattavan, ja luulen, että näitä
akateemisia tutkimuksiakin viime vuoden ilmiöstä myöhemmin tulee.

No, sitten nämä lapset. Minunkin sydäntäni särkee, kun kuuntelen näitä puheita siitä,
miten täällä on yksin tulleita lapsia, jotka eivät saa perhettään tänne. Mutta eikö teitä, jotka
eniten kannatte huolta siitä, että perheitä hajotetaan, perheitä rikotaan, lapset eivät saa elää
äitinsä, lapset eivät saa elää isänsä, lapset eivät saa elää sisarustensa kanssa, lainkaan häi-
ritse se, että Suomeenkin sadat lapset ovat tulleet yksin alaikäisinä hakemaan turvapaik-
kaa? Miten nämä lapset ovat yksin tulleet? Mitä te luulette, edustaja Kari? Ovatko he paen-
49



Pöytäkirjan asiakohta PTK 70/2016 vp
neet perheittensä luota, keränneet itse rahoituksen ja maksaneet ihmissalakuljettajille hen-
genvaarallisesta matkasta? Luuletteko, että näin on käynyt? Luuletteko, edustaja Biaudet,
että näin on käynyt, että tämä on se pääsääntö? Vai olisikohan käynyt niin, että näiden las-
ten perheet ja suvut ovat itse päättäneet erottaa tämän lapsen perheestään, päättäneet lähet-
tää tämän lapsen hengenvaaralliselle, siis sananmukaisesti hengenvaaralliselle, matkalle
halki Lähi-idän tai halki Afrikan, halki Euroopan? Eiköhän näin ole käynyt, edustaja Biau-
det, perhe on lähettänyt, perhe ja suku on kerännyt varat? Tämän kai me tiedämme sadoista
kertomuksista. Tämän tiedän itse asiassa omien tuttavienikin kautta.

Jos me ajattelemme tätä tilannetta, niin nythän on kyse siitä, vaikka te ette halua sitä
myöntää, onko Suomen lainsäädäntö tältä osin sellainen, että me rohkaisemme ja kannus-
tamme perheitä näin toimimaan, onko Suomen järjestelmä sellainen, että kun lapsen saa
hengenvaarallisten vaiheiden jälkeen Suomeen, niin perhe pääsee käytännössä perässä. Jos
meidän järjestelmä on sellainen, ja kun me tiedämme, miten inhimillisesti ihminen toimii,
niin ettekö te todella vilpittömästi usko, että se kannustaa yhä useampia perheitä toimi-
maan tällä tavalla? Jos saat lapsen turvallisesti perille, koko perhe pääsee perässä. Ettekö te
vilpittömästi usko, että kun lapset haluavat elää vanhempiensa kanssa ja vanhemmat ha-
luavat elää lastensa kanssa, niin tällainen järjestelmä, jossa aina lapsen perässä saa perheen
Suomeen, kannustaa menettelemään näin? (Antero Laukkanen: Ja mitähän väärää siinä
on?) — Ei siinä ole inhimillisesti ottaen mitään väärää muuta kuin se, haluavatko ne, jotka
täällä puhuvat siitä, että lapset erotetaan perheistään, lapset eivät saa elää isänsä, lapset ei-
vät saa elää äitinsä kanssa, ylläpitää järjestelmää, joka tähän rohkaisee ja kannustaa, ja ha-
luavatko he lähettää lapset sellaiselle matkalle, jotka matkat ovat sananmukaisesti hengen-
vaarallisia.

Arvoisa puhemies! Lopuksi edustaja Räsänen kysyi, miksi hallituspuolueet eivät ota
kantaa niihin yksityiskohtiin, mitkä hän on nostanut esiin, kuten tämän lasten tilanteen. Äs-
ken otin kantaa tähän lasten tilanteeseen. Mitä tulee tähän kolmen kuukauden aikaan, niin
täällä hallintovaliokunnan mietinnön sivulla 12 on tehty täysin selväksi, että jos se kolmen
kuukauden määräajan noudattamisen mahdottomuus johtuu suomalaisesta viranomaistoi-
minnasta, niin silloin tällaisesta määräajasta ei voida pitää kiinni. Täällä esimerkiksi sano-
taan näin: "On selvää, ettei tällaisessa tapauksessa viivästymisestä voi aiheutua luvan ha-
kijalle määräajasta johtuvaa oikeuden menetystä." Eli tässä hallintovaliokunnan mietin-
nössä, jonka eduskunta hyväksynee, tämä asia noteerataan ja todetaan, että jos käytännös-
sä se kolme kuukautta ei voi toimia, niin siitä ei voi seurata hakijalle oikeuden menetystä,
vaan silloin se määräaika pitää voida ylittää.

Aivan lopuksi sanon, että kaikki ne ajatukset, jotka on esitetty pakolaiskiintiön nostami-
sesta ja hädänalaisimpien ihmisten ottamisesta suoraan pakolaisleireiltä Suomeen, mitä
edustaja Yanar esimerkiksi toi esiin, ovat hyviä ja kannatettavia.

21.21 Simon Elo ps: Arvoisa puhemies! Tuntuu hauskalta se, että silloin kun 2011 perus-
suomalaiset eivät menneet hallitukseen, niin moni esimerkiksi demareissa oli, että kuinka
nyt paikoillaan vastuuta. Nyt kun toisten eduskuntavaalien, menestyksellisten vaalien, jäl-
keen mennään hallitukseen ja käytetään sitä valtaa, mitä niin kovasti on peräänkuulutettu,
että miksi et käytä valtaa, kun sitä annetaan, niin sitten sanotaan, että kyllä on kumma, kun
tuommoiseen sitä valtaa käytätte. Kyllä se niin on, arvoisat sosialidemokraatit, että perus-
suomalaiset on itsenäinen puolue, joka käyttää valtaa ihan niin kuin me itse haluamme ja
50



Pöytäkirjan asiakohta PTK 70/2016 vp
minkä äänestäjät meille mandaatin antavat. Sitä ei kysellä sosialidemokraateilta eikä mis-
tään muustakaan tuulikaapista.

Se myös ihmetyttää, että me olemme käyttäneet turvapaikkapolitiikkaan nyt viime ja tä-
män vuoden aikana yli miljardi euroa. Tämä tuntuu menevän oppositiolta läpi kuin vesi
hanhen selästä, mutta sitten kun on yksittäisiä ehkä miljoonien leikkauksia pienimmillään,
niin sitten niistä nousee hirveän suuri haloo. Kyllä ihmetyttää se, että eikö teillä ole mitään
tulppaa sille, kuinka paljon maahanmuuttoon tai turvapaikkapolitiikkaan voidaan rahaa
käyttää, varsinkin kun ajattelee, niin kuin sanoin aikaisemmin, että tutkimuksen mukaan
yli 70 prosenttia suomalaisista haluaa tiukentaa turvapaikkapoliittista linjaa. Kyllä minä
heitä mieluimmin kuuntelen kuin täällä mölisevää oppositiota.

Ja vihreät ja muut, edelleen, kuinka monta turvapaikanhakijaa te haluatte? Niin kuin
edustaja Zyskowicz myöskin otti esille tässä, kuinka monta te haluatte? Kertokaa. Meillä
on siihen antaa hallituksen vastaus, kuinka monta me odotamme, epäilemme, että tänne tu-
lee, mutta teillä ei ole antaa mitään lukua. Te vain haluatte aina enemmän kuin juuri sillä
hetkellä sattuu tulemaan. 

Hallituksella on yhtenäinen linja. Ei tämä politiikka nyt pelkästään perussuomalaisten
politikkaa ole. Tämä on hallituksen yhtenäistä politiikkaa, jota edustaja Zyskowicz ansiok-
kaasti myös puolustaa. Mikä on demareiden linja? Onko se Antti Rinteen linja, onko se
Sanna Marinin linja? En minä tiedä, levällään kuin Jokisen eväät. Ei demareilla tunnu ole-
van mitään linjaa. Se heiluu vähän sen mukaan, minne tuuli vie. Ja perheenyhdistäminen:
väitetään, että me emme sitä kannata. (Puhemies koputtaa) Kyllä kannatamme, jos oikeat
ehdot täyttyvät. Silloin kannatamme.

21.23 Joona Räsänen sd: Arvoisa puhemies! Ensinnäkin näihin puheenvuoroihin, mitä
tässä edellä käytettiin: edustaja Elollekin tiedoksi, että yritin juuri tuossa edellisessä pu-
heenvuorossani käydä tämän aika seikkaperäisesti läpi. Uskon, että kaikki tässä salissa täs-
sä vaiheessa, kun me tiedämme, mikä kansainvälinen tilanne on ja meillä on akuutti kriisi
päällä, varmasti haluavat tehdä vastuullista politiikkaa. En ole keneltäkään kuullut täällä,
että jotenkin edesvastuuttomia päätöksiä haluttaisiin tehdä. Ja minusta vastuullisuus raken-
tuu silloin sen varaan, että me huomioimme sen kantokykymme, mistä tässä edellisetkin
puhujat olivat huolissaan Tähän joka tapauksessa joudutaan käyttämään julkisia resursse-
ja. Mutta myös siihen vastuullisuuteen kuuluu silloin kohtuus, eli kun me kuitenkin ha-
luamme auttaa niitä kaikista hädänalaisimpia ihmisiä, niin silloin meidän täytyy heitä aut-
taa. Ja kun nämä kaksi yhdistää, niin siitä tullaan sitten siihen, että kun katsotaan esimer-
kiksi tätä kyseessä olevaa lakiesitystä, niin ymmärrän sen aivan hyvin, että tässä tilantees-
sa joltain osin Suomen turvapaikkapolitiikkaa ja perheenyhdistämispolitiikkaa tullaan tiu-
kentamaan. En ole sitä kyseenalaistanut missään aiheessa. Se, mitä olen kyseenalaistanut,
on se, onko näissä kaikissa tiukennuksissa ensinnäkään järkeä, ja se, mennäänkö näissä
jossain tiukennuksissa liian pitkälle. Sen olen minusta aika selvästi täällä käynyt useam-
paan kertaan läpi.

Ja kun täällä nyt sitten kyseltiin, eikö täällä oppositio muista, mitä itse on ollut päättä-
mässä, niin en ole kertaakaan tämänkään illan aikana kuullut, että kukaan olisi täällä esit-
tänyt, että se lakimuutos, mikä 2010 astui voimaan, purettaisiin. En ole myöskään kuullut,
että kukaan olisi täällä esittänyt, että se lakimuutos, se tiukennus, mikä 2012 astui voi-
maan, poistettaisiin, enkä ajattele, että kukaan tuleekaan esittämään. Tältä osin on minusta
hieman väärin väittää täällä, että syntyisi tilanne, että täällä olisi joku porukka, joka haluaa
51



Pöytäkirjan asiakohta PTK 70/2016 vp
nykyistä lainsäädäntöä hirveästi löysätä, ja sitten on joku porukka, joka haluaa tiukentaa.
Käsittääkseni tässä rintamalinjat menevät aika lailla siihen, että täällä on edustajia, jotka
haluavat tiukentaa lainsäädäntömme selvästi, sitten täällä on edustajia, jotka haluavat tiu-
kentaa lainsäädäntömme tietyltä osin ja sitten täällä on varmaan myös edustajia, ketkä ei-
vät halua tiukentaa nykyistä lainsäädäntöä ollenkaan. Mutta en ole vielä tavannut yhtäkään
tässä salissa, kuka olisi sanonut, että nykyistä lainsäädäntöä pitää löysätä.

Ja jos vielä palaan näihin väitteisiin, mitä täällä on kuultu, niin niistä puuttuu ainakin se,
kun täällä käytetään nyt sitä kokonaismäärää, kuinka paljon Suomeenkin turvapaikanhaki-
joita on viime vuonna tullut, että on kuitenkin rehellistä samassa yhteydessä todeta, että
kaikki heistä — reilusta 11 000:sta, joista on siis arvioitu, että saavat myönteisen oleskelu-
lupapäätöksen — eivät ensinnäkään edes hae perhettä yhdistettäväksi. Kaikilla heistä ei ole
ensinnäkään perhettä, ja vaikka hakisivat perheenyhdistämistä, niin jo niillä kriteereillä,
mitä meillä tällä hetkellä lainsäädäntö sanoo, he eivät tule saamaan sitä perhettä koskaan
Suomeen. Samassa yhteydessä, kun täällä maalaillaan niitä uhkakuvia, niin olisi mielestä-
ni kuitenkin rehellistä todeta se realismi, mikä näiden lukujenkin takana on. (Mika Niikon
välihuuto) — Niin, kyllä. Täällä kun edustaja Niikko nyt välihuutelee, niin kyllä, jokai-
seen perheenyhdistämistapaukseen liittyen anotaan yhdistämistä kolmesta henkilöstä.
Mutta samassa yhteydessä edustaja Niikko voi tarkistaa sen, montako itse asiassa näistä
hakemuksista hyväksytään, ja se on huomattavasti pienempi määrä. Ja se, mikä siellä on
taustana, on jo nykyinen lainsäädäntö, joka on monelta osin jo kohtuullisen tiukka.

Ja samassa yhteydessä on pakko todeta, kun täällä on nyt viitattu tähän lasten asemaan
tai naisten asemaan, että emme voi nyt hyväksyä sitä, että täällä perheenyhdistäminen olisi
jotenkin helppoa, että sieltä pääsisivät esimerkiksi naiset ja lapset turvaan. Tosiasiahan on
se — mihin tilanne on Euroopassa jo alkanut menemään, kun viesti tulee siitä, että per-
heenyhdistämisen käytäntöjä tiukennetaan — että naiset ja lapset lähtevät liikkeelle. He tu-
levat sitten turvapaikanhakijoina, tulevat joka tapauksessa. Silloin ainakin itse ajattelen
niin, että minun täytyy kysyä itseltäni, olisiko järkevämpää, että me antaisimme heille tur-
vallisen väylän tulla tänne, vai haluammeko pakottaa heidät sille vaaralliselle matkalle,
että tulkaa sitten hakemaan turvapaikkaa, (Ben Zyskowicz: Ai samalle matkalle, mihin lap-
set on lähetetty?) kun teitä ei voida.

Sitten kun täällä tästä lasten asemasta puhutaan ja pelätään tätä niin kutsuttua ankkuri-
lapsi-termiä — mikä mielestäni on hieman virheellinen — niin ei kai siinä ole mitään uut-
ta, että jos perhe on vaarassa, niin jos he pystyvät yhden sieltä pelastamaan, niin pelastavat
oman lapsensa. Siinä ei ole varmaan mitään uutta. Jokainen varmasti, suomalainenkin per-
he, toimisi siten. Että jos yksi ihminen voidaan lähettää turvaan, niin sitten lähetetään se
lapsi. Näin varmasti jokainen meistäkin omien lapsiensa osalta toimisi.

Sitten tähän loppuun vielä puuttuisin tähän kolmen kuukauden määräaikaan, mistä tääl-
lä keskustelua on käyty. On totta, niin kuin edustaja Zyskowicz hyvin totesi — hallintova-
liokunnassa hyvin rehellisesti käytiin se läpi — että mikäli kolmen kuukauden määräajas-
sa tämä perheenyhdistämisen hakemuksen käsittely ja jättäminen ei onnistu ja se johtuu nyt
sitten viranomaisesta, niin silloin näitä tulorajoja ei tarkkaan sovelleta eikä myöskään tätä
oikeudenmenetystä tapahdu. Mutta siinä samassa mietinnössä myös hyvin todetaan se, että
nykyisillä resursseilla tämä kolmen kuukauden määräaika ei ole mahdollista. Se vaatii joka
tapauksessa lisäresursseja, mikäli haluamme päästä tähän kolmen kuukauden määräai-
kaan. Silloin minusta tässäkin on rehellistä todeta, että jos me nyt jo tiedämme, että meillä
ei tule meidän lähetystöissämme, esimerkiksi Ankaran lähetystössä, olemaan sellaisia re-
52



Pöytäkirjan asiakohta PTK 70/2016 vp
sursseja, millä me tähän kolmen kuukauden määräaikaan pääsemme, niin olisi ehkä järke-
vämpää jo nyt pidentää sitä määräaikaa joka tapauksessa, jolloin se vastaisi enemmän sitä
realismia ja sitä reaalimaailmaa, missä joka tapauksessa olemme.

Mutta sitten ehkä tähän loppuun kävisin tätä yleisempää tilannetta läpi, kun täällä kaikki
ovat varmaan huolissaan siitä, miten tämä muuttoliikenne Euroopassa nyt kehittyy, mitä
kesä tuo tullessaan, minkälainen tilanne Välimeren alueella alkaa jälleen kehittyä. Silloin
se vastaus, jos me haluamme tätä eurooppalaista muuttoliikennettä hillitä, ei kyllä löydy
meidän omasta ulkomaalaislaistamme, vaan silloin kysymykseen tulee se, millä tavalla me
pystymme uudistamaan meidän yhteistä maahanmuuttopolitiikkaa Euroopassa. Siinä kes-
keisenä elementtinä on silloin tämä Dublin-järjestelmän uudistaminen, mistä nyt on komis-
sio antanut omat ehdotukset. Siihen valtiot alkavat ottamaan kantaa, ja toivon mukaan tämä
prosessi menee maaliin, koska jos me aidosti pystyisimme Dublin-järjestelmällä varmista-
maan sen, että jokainen turvaa hakeva Euroopasta todella rekisteröityy ja hakee turvaa sii-
tä ensimmäisestä maasta, johon hän tulee, ja myös tämän ensimmäisen maan vastuulla on
tämän hakijan turvapaikka-anomuksen käsittely, niin silloin meillä tällainen hallitsematon
muuttoliike läpi Euroopan, läpi monen turvallisen maan, ei toteutuisi. Ja samalla silloin,
jotta tähän päästään, on varmaan meidän muiden pakko todeta, että silloin me tarvitsemme
myös eurooppalaista taakanjakoa, jolloin sitä taakkaa, mikä kohdistuu tiettyihin jäsenval-
tioihin, jaettaisiin.

Ja kun täällä nyt todella ollaan niin huolissaan tästä muuttoliikkeestä, niin ne ratkaisut,
mitä me tarvitsemme, jotta me pystymme sitä hillitsemään, eivät valitettavasti löydy kyllä
meidän omasta ulkomaalaislaistamme, vaan niissä ovat taustalla paljon monimutkaisem-
mat kansainväliset sopimukset, millä tavalla me vakautamme tietysti tilannetta lähtömais-
sa, mutta myös se, minkälaisia pelisääntöjä me teemme yhdessä muiden Euroopan maiden
kanssa ja noudattavatko kaikki maat niitä sopimuksia ja ennen kaikkea kantavatko kaikki
maat sen vastuun, mikä heille kuuluu.

21.32 Jani Mäkelä ps: Arvoisa puhemies! Edustaja Laukkanen tuossa aiemmin otti esiin
sen, onko väärin hakea itselleen parempaa elämää. Siinä alettiin tulla tähän asian keskei-
simpään peruskysymykseen, elikkä siihen, että eihän ole väärin etsiä itselleen parempaa
elämää, kunhan sen pystyy itse kustantamaan. Nyt kysymys on siitä, haluammeko me kus-
tantaa sen paremman elämän koko loppumaailmalle, ja siihen meillä ei ole varaa.

Tässä on aiemminkin puhuttu tämän maahanmuuttoilmiön kustannuspuolesta. Muistan,
kun oppositio ryöpytti hallitusta autoveron alennuksesta. Se 200 miljoonaa käytettiin use-
ampaankin kertaan, kunnes todettiin, että itse asiassa vero tuottaakin enemmän kuin ennen
sen laskemista. Hallitusta ryöpytettiin lääkekorvauksista, korkeakoulujen leikkauksista,
jotka oikeasti eivät olleet edes leikkaus, vaan ainoastaan nousun taitto. Lukuisia muita toi-
mia on jouduttu tekemään, pakon edessä säästöjä. Kaikkia oppositio on haukkunut. Nyt
nämä asiat, jotka mainitsin, yhteenlaskettunakaan eivät mene lähellekään sitä summaa,
joka edes viime vuoden turvapaikanhaun hoitamiseen joudutaan laittamaan. Raha vain yk-
sinkertaisesti loppuu. Se summa, mitä siihen meni, oli samaa luokkaa alkuperäisen kilpai-
lukykysopimuksen kanssa, kilpailukykysopimuksen, jonka suunnitteleminenkin aiheutti
mielenosoituksia.

Missä ovat nyt mielenosoitukset, kun tällaisia rahoja käytetään yksinomaan viime vuo-
den turvapaikanhaun kustannusten maksamiseen? (Eduskunnasta: Hyvä kysymys!) Nyt
tulleiden turvapaikanhakijoiden kotouttaminen on meille käsittääkseni ylittämätön este.
53



Pöytäkirjan asiakohta PTK 70/2016 vp
Me emme sitä pysty käytännössä tekemään. He eivät pysty työllistymään. Määrä on kym-
menkertainen entiseen verrattuna. Entisetkään eivät ole pystyneet työllistymään. Meidän
on pakko rajoittaa vetovoimatekijöitä ja tätä määrää, tai meidän kantokykymme loppuu.

Toinen varapuhemies Paula Risikko: Jatketaan kuitenkin puhujalistalla, koska jokainen
voi sieltä varata lisää. Edustaja Niikko.

21.34 Mika Niikko ps: Arvoisa rouva puhemies! Täytyi ihan tulla tänne eteen puhumaan,
että saa pidemmän puheajan, jotta pystyy näitä vääriä käsityksiä ja vääriä, virheellisiä kom-
mentteja vähän oikaisemaan.

Aivan aluksi on todettava se, edustaja Laukkanen, että ymmärrän, että teillä on tämä lä-
himmäisenrakkausnäkökulma, niin kuin myös minulla on, mutta en ymmärrä sitä, miten
me näemme tämän asian tässä kohti niin eri tavalla. Nimittäin olen aivan samaa mieltä sii-
nä, että eihän siinä ole mitään väärää, että joku hakee Suomesta turvapaikkaa, maailman
parhaasta maasta, ja tänne pyrkii. Täysin hyväksyttävää. Jokainen, joka kynnelle kykenee,
saa pyrkiä tulemaan Suomeen. Se on aivan luonnollinen tilanne. Kyllä mekin tekisimme ai-
van samoin, jos me asuisimme jossain tuolla kriisin keskellä tai vaikka kriisin liepeillä,
pyrkisimme parempaan maahan. Me tekisimme itsekin sen. Siinä ei ole mitään väärää.

Eri asia on se, miten Suomessa valittu kansanedustaja suhtautuu siihen, millaista lain-
säädäntöä me teemme siitä, kuinka paljon niitä tulijoita tänne voi tulla ja millä perusteella.
Nyt on käynyt hyvin selväksi se, että ne tulijat eivät välttämättä olekaan niitä sotaa pake-
nevia ja niitä vainottuja henkilöitä, vaan parempaa elintasoa etsiviä, niin sanottuja elinta-
soliikkujia, elintasoa hakevia henkilöitä. (Välihuutoja) — Hyvin suuri osa niistä. — Tä-
män todistaa jo pelkästään se, että muun muassa Irakiin hyvin lyhyessä ajassa palautui yli
2 000 turvapaikanhakijaa, jotka peruivat hakemuksensa ja palasivat lennolla Bagdadiin.
Samalta alueelta aikaisemmin olivat kertoneet sen tarinan, kuinka he eivät voi sinne men-
nä, mutta vapaaehtoisesti menivät, ennen kuin saivat päätöksen. Eikö tämä jo avaa meidän
silmämme siinä, että tämä systeemi ei vain toimi? Nyt on kysymys siitä, että tämä hallitus
haluaa luoda oikeudenmukaisen ja toimivan systeemin sille, että Eurooppaan ei tulla miten
tahansa, ei ainakaan Suomeen saakka.

Arvoisa puhemies! Miljardi kuluja tästä maahanmuutosta jo tällä hetkellä vuodessa on
niin iso summa rahaa, että me emme voi sulkea silmiämme siltä tosiasialta. Esimerkkinä
täytyy vaikka heittää, että tänään minulle soitti muun muassa 91-vuotias sotaveteraani Al-
po. En sukunimeä mainitse, mutta hän on aikaisemminkin soittanut. Hän kysyi minulta
näin: miksi turvapaikanhakija saa enemmän rahaa ja tukea kuin veteraani, joka on Suomen
ja suomalaisuuden, itsenäisyyden puolesta taistellut ja tehnyt töitä koko ikänsä? Hän ker-
toi, että hän on kolme vuotta ollut rintamalla, sodan jälkeen kolme kautta myös raivannut
miinoja ja peräti 65 vuotta ollut työelämässä. Nyt kun hänellä on ongelmia, hän ei saa apua
edes kaupassa käyntiin mistään ilman hirveätä taistelua, pitää odottaa kaksi viikkoa. Hän
on viimeiset kymmenen vuotta syönyt mikrossa lämmitettyä ruokaa kotona. Hän ei saa ko-
tiin siivousapua, koska ei ole kuulemma niin huonossa kunnossa. Hän ei saa edes syöpä-
hoitoa vielä, koska ei ole kuulemma kipuja, vaikka on keuhkosyöpä todettu. Pitää odottaa,
että kivut alkavat, ja puhutaan kuukausien jonosta lääkäriin pääsyyn. Hän ei saa happilai-
tetta, kun hänellä on vaikea hengittää sen keuhkosyövän takia, joka on alkanut, koska se ei
ole kuulemma niin paha. Hän kysyi minulta vilpittömästi tänään, kun sattumalta soitti, että
miksi hän ei saa apua, mutta kaikkia näitä, jotka tulevat tänne Suomeen, näitä nuoria tur-
54



Pöytäkirjan asiakohta PTK 70/2016 vp
vapaikanhakijoita kohdellaan kuin kuninkaita täällä. Tämä on aivan oikeutettu kysymys,
jos kansanedustajalle tämmöinen esitetään. Elikkä kysymyshän nyt on siitä, että meillä ei-
vät riitä rahat hoitaa edes omia kansalaisiamme niin kuin me haluaisimme, ja silti me pu-
humme siitä, että ei voisi olla mitään rajoitteita siinä, kuinka paljon henkilöitä Suomeen
saapuu.

Arvoisa puhemies! Se, mitä tulee edustaja Räsäsen mainintaan siitä, että meidän tulisi
luoda turvallinen väylä tulijoille tänne, että he eivät joudu sinne merihätään tai vaaraan tai
esimerkiksi nämä lapset lähetettäväksi tuonne laivoihin näitten siirtolaisten mukana. Tämä
kuulostaa vähän samanlaiselta ehdotukselta kuin minkä vihreät ovat esittäneet jo aikaisem-
min joissain muissa yhteyksissä, että pitäisi avata lentoyhteys sieltä suoraan tänne ja ottaa
ne henkilöt tänne Suomeen ja sillä tavalla vältettäisiin ne vaaralliset merimatkat. Mutta täs-
sä hetkessä täytyy kysyä, millä ihmeen tavalla me valitsemme ne, jotka ansaitsevat sen lot-
tolipun päästä Suomeen. Ja kuinka paljon niitä lottolippuja me sitten antaisimme? Onko
niitä tuhat, kymmenentuhatta, satatuhatta, vai onko niitä miljoona, koska Afrikassa odot-
taa varmasti 200 miljoonaa ihmistä, jotka haluaisivat Eurooppaan päästä?

Viime vuonna tuli 1,2 miljoonaa siirtolaista, jotka rekisteröitiin ja tiedettiin, että tuli, pu-
humattakaan niistä, joista ei tiedetä, kuinka paljon sinne tuli. Tulijoita on edelleen tulossa.
Vaikka virta on tällä hetkellä loppunut Turkista Kreikkaan, niin Libyasta on tulossa niin
paljon ihmisiä, että sitä kukaan ei pysty tietämään. Jos he kaikki lähtevät liikkeelle, miten
heidät otetaan vastaan täällä Euroopassa, miten se asia ratkaistaan. Libyassa on yli miljoo-
na henkilöä pakkautunut odottamaan sinne, että he pääsisivät meren yli tänne Eurooppaan,
luvattuun maahan. Ei siinä mitään pahaa, totta kai he saavat tulla luvattuun maahan, mutta
miten me suhtaudumme siihen, se on eri asia. Tämän johdosta hallitus tekee erinomaisia la-
kialoitteita tai hallituksen esityksiä siitä, että jos tänne perheitä halutaan yhdistää, niin pi-
tää pystyä myös elättämään perheenjäsenet. Onko se väärin vaatia heitä elättämään per-
heenjäsenensä, jos me vaadimme tältä 91-vuotiaalta sotaveteraanilta, että hänen pitää itse
ostaa lääkkeensä, hänen pitää itse hoitaa se siivousapu, hänen pitää ostaa itse käteen se ran-
neke, joka maksaa 40 euroa kuussa ja niin edespäin, ja eläke ei riitä. Hän joutuu säästä-
mään ruuasta. Kuulemma 50 pitää riittää viikon ruokaan. Tämä asettaa meidät aidosti sen
kysymyksen eteen, että mitäs jos me hoitaisimme ensin nämä omat kotimaan asiamme
kuntoon ja sitten jaamme sitä mannaa, jos sitä on jaettavana. Nyt me jaamme jo sitä mil-
jardien edestä vuodessa, ja mielestäni se on aika paljon.

Mitä tulee siirtolaistulvan loppumiseen Dublinin sopimuksen kautta, niin emme me voi
luottaa siihen, että tämä kansallinen Euroopan tasoinen ratkaisu tulee koskaan toteutu-
maan, ei ainakaan siinä ajassa, mikä olisi tarve tämänhetkisen kriisin suhteen. Tälläkin het-
kellä noin sata henkilöä viikossa tulee Suomen rajojen ylitse tänne ja hakee turvapaikkaa.
Ei tämä loppunut yhtään mihinkään. He tulevat Tanskan kautta, Saksan kautta, Ruotsin
kautta. He tulevat eri reittejä pitkin turvallisten maiden läpi ja tulevat tänne, koska ovat
kuulleet muun muassa Irakissa, että täällä on mannaa ja kaikki saavat eikä tarvitse tehdä
yhtään mitään. Eikö tämä ole jo kohtuutonta puhua, että me autamme turvapaikanhakijoi-
ta, jos he tulevat turvallisen maan lävitse? Kyllä meidän täytyy sen verran kansallista po-
litiikkaa tehdä, jos me olemme Suomen kansanedustajia, että me ymmärrämme, missä
meidän kantorajamme ovat. Tämä on kyllä nyt tämmöistä periaatteellista keskustelua. Jos
ei se kaikille uppoa, niin ei toki voi sille asialle mitään.

Mitä tulee tähän väitteeseen, että nämä suurlähetystöt alkavat olla aika kriisissä näitten
turvapaikkahakemusten johdosta tai perheenyhdistämisten johdosta, niin se kolme kuu-
55



Pöytäkirjan asiakohta PTK 70/2016 vp
kauttahan tarkoittaa sitä, että kolmen kuukauden aikana täytyy hakemus jättää, ja se käsit-
telyaika muistaakseni on kuusi kuukautta sanotaan nyt vaikka Ankaran suurlähetystössä.
Se on totta, että paineet kasvavat monella puolella ympäri maailmaa suurlähetystöissä,
mutta tässäkin Suomi on kyllä mielestäni hiukan liian pedanttinen, kun se haluaa noudat-
taa kuuden kuukauden käsittelyajan pituutta ja on lisännyt budjettiin 6,8 miljoonaa euroa
suurlähetystöille nimenomaan perheenyhdistämishakemusten käsittelyjen aikataulussa py-
symiseksi. Kyllä me aika paljon kuitenkin teemme näitä myönnytyksiä. Meillä tulee jatku-
vasti lisää ja lisää kustannuksia siitä, että me noudatamme kansainvälisiä sopimuksia, mut-
ta jossain vaiheessa meidän täytyy sanoa, että ei enää käy, ei enää riitä. Jos ei tule Euroo-
pan tasoista ratkaisua, niin meidän täytyy tehdä kansallinen ratkaisu ja lyödä rajat kiinni ja
sanoa, että yksikään ei tule turva-aseman läpi enää Suomeen, ellei sille löydy maksajaa.
Siinä mielessä Euroopan unionin täytyisi kyllä myös kantaa tätä vastuuta osaltaan siinä,
että näitä kustannuksia jaettaisiin muidenkin kanssa kuin pelkästään Suomen maksettavak-
si.

Arvoisa puhemies! Vielä olisin halunnut mainita siitä, että meidän täytyy jollakin taval-
la ratkaista se dilemma, miten me voimme Suomessa kotouttaa nämä tänne jäävät henki-
löt. Itse en välttämättä usko, että me onnistumme siinä sen paremmin kuin naapurimaa
Ruotsi tai monet muut Euroopan maat ovat onnistuneet. Tämä tulee olemaan todellinen
haaste. Aivan kuten edustaja Zyskowicz sanoi, meillä on oltava käsitys siitä, millä me
saamme ja kuinka monta henkilöä vieraasta kulttuurista kotoutumaan länsimaiseen libe-
raaliin yhteiskuntaan. Minä en usko siihen, että jos me suljemme silmämme ja toivomme
parasta, niin silloin se on tämän kansan etu. Tämän kansan etu on se, että me teemme vii-
sasta politiikkaa, otamme sen verran vastaan ihmisiä tänne kuin pystymme ja ennen kaik-
kea niitä todellisia hädässä olevia henkilöitä.

21.44 Jari Ronkainen ps: Arvoisa rouva puhemies! Kun täällä puhutaan lapsista, niin mi-
nun mielestäni tässä puhutaan vähän niin kuin kahdesta eri asiasta. Edustaja Zyskowicz pu-
heenvuorossaan avasi tämän asian minun mielestäni aika hyvin, eli osa puhuu jo Suomessa
olevista lapsista, ja näiden lasten osaltahan voidaan käyttää harkintaa nyt ja tulevaisuudes-
sa. Mutta sitten se kortin kääntöpuoli: mikäli Suomesta ei poisteta houkuttavuustekijöitä,
niin lapset, nimenomaan lapset, altistetaan ihmissalakuljettajien armoille, kun perheet lä-
hettävät lapset ikään kuin ankkuriksi erittäin vaarallisen matkan kautta kohti turvapaikkaa
ja perheille parempaa elämää ja elintasoa.

Olisin edustaja Yanarille vastannut. Hän kerkesi jo lähteä salista pois, mutta sanon nyt
kuitenkin, minkä edellisessä puheenvuorossani jo sanoin tästä pakolaiskiintiön nostami-
sesta: kyllä toki kiintiöitä voitaisiin nostaa, mikäli rajojen yli kulkeva turvapaikkaturismi
saataisiin totaalisesti tulpattua. Silloin meillä rahat riittäisivät siihen paremmin.

21.46 Emma Kari vihr: Arvoisa puhemies! Minä itse näen, että tämän illan aikana täällä
on käytetty aika monta rehellistä puheenvuoroa siitä, mikä on se ajattelutapa, mikä on se
ihmiskuva ja mikä on se käsitys ihmisten oikeuksista ja yhdenvertaisuudesta, joka tämän
esityksen takana on. Minä kiitän erityisesti perussuomalaisia kansanedustajia siitä rehelli-
sestä puheesta ja niistä puheenvuoroista, joita te olette käyttäneet. Te olette rehellisesti kyl-
lä kertoneet, mikä tässä on tämän esityksen perusta. Mutta sitä on hyvin vaikea sulattaa,
kun kaikki asiantuntijat — YK:n lasten oikeusjärjestö Unicef, Amnesty, Lastensuojelun
Keskusliitto, Punainen Risti, Suomen Mielenterveysseura, Kirkon Ulkomaanapu, Pelasta-
56



Pöytäkirjan asiakohta PTK 70/2016 vp
kaa Lapset ja YK:n pakolaisjärjestöt, kaikki tahot, jotka tätä ilmiötä, lasten oikeuksia, pa-
kolaislasten asemaa, turvapaikanhakijalasten oloja tuntevat — sanovat, että tämä toimii
lasten etua vastaan, että ei ole kyllä kovin rehellistä siinä kohtaa yrittää maalata tätä esitys-
tä lasten oikeuksia parantavaksi tai lasten etuja ajavaksi. Sitä tämä ei ole. Kaikki asiantun-
tijat sanovat, että lapsia ei tänne lähetetä, joten tätä ilmiötä ei vuosiin ole ollut, ja nyt sitä
käytetään keppihevosena tämmöisten heikennysten eteenpäinviemiseen.

Mutta minä haluan kiittää siitä, että täällä on käytetty useita hyvin rehellisiä puheenvuo-
roja ja ne ovat itse asiassa tehneet hyvin selväksi sen, että meillä on hyvin erilainen ihmis-
oikeuskäsitys, ja se on tämän erimielisyyden perusta.

21.47 Ville Niinistö vihr: Arvoisa puhemies! Tässä poissa ollessani käytiin keskustelua
käsittääkseni ainakin siitä, miten Suomen lainsäädäntö on kehittynyt jo aikaisemmin näis-
sä kysymyksissä. On syytä sanoa ääneen, että meillä on ollut tällainen pakolaisten kannal-
ta hyvin kielteinen ilmapiiri kehittymässä tässä maassa jo pitempään. Nämä aikaisemmat
lakimuutokset ovat olleet ongelmallisia, ja myös se, mikä 2010 tehtiin, oli sellainen esitys,
jonka vihreät hallituksessa taisteli siihen muotoon, mikä se oli, ja siinä osin hävisimme.
Siihen tuli joitain kiristyksiä, joita me olemme sittemmin vaatineet selvitettäväksi, ja on
osoittautunut, että jo ne ovat olleet aika merkittäviä rajoittavia tekijöitä.

Näitten 2010 ja 2012 voimaan astuneiden muutosten merkittävimmät tosiasialliset vai-
kutukset ovat olleet siis se, että perheenyhdistäjä ei enää Suomessa voi laittaa prosessia
liikkeelle, ja se on ollut suurin yksittäinen asia, joka on vaikeuttanut maahanmuuttajien ja
turvapaikan saaneiden kotoutumista. Tämä on oikeasti jo nykytilanteessa merkittävä on-
gelma, että nämä jonot ovat muodostuneet Ankarassa ja muissa suurlähetystöissä niin pit-
kiksi ja se prosessi on niin vaikea, että perheenyhdistäminen niillekin, joille sen oikeuden
pitäisi kuulua meidän lain mukaan, on käytännössä hyvin vaikeaa.

Tässä lakiesityksessä tällaisista hyvin haastavista tilanteista tehdään vielä paljon paljon
vaikeampia potenssiin x. Eli se poikkeus, mikä ennen tehtiin lakiin, että on mahdollista ha-
kea perheenyhdistämistä, jos perheen on perustanut Suomessa, vain tulorajojen puitteissa,
on esimerkki siitä, mikä tulee jatkossa koskemaan kaikkia turvapaikan saaneita, jos tämä
lakimuutos astuu voimaan. Näiden perheiden kannalta se tilanne on jo vaikea, ja he ovat
perheen perustaessaan sinällään tienneet, että tällainen riski on olemassa, mutta nyt ollaan
kiristämässä lakia sellaiseen muotoon, että kaikki nämä perheet, jotka ovat hajautuneet so-
dan ja kriisien jaloissa, eivät voi yhdistyä tulorajojen tullessa voimaan toissijaiseen suoje-
luun eivätkä turvapaikan saaneiden kohdalla. Ja tulorajoja ei ole tarkoitettu näitä ihmisiä
varten alun perin. Tämä on hyvin tiukka lainsäädäntö. Tämä koskee turvapaikan saaneita.
Sen kolmen kuukauden aikarajan puitteissa näitten jonojen takia ihmiset eivät pysty hake-
maan sitä turvapaikkaa ilman tulorajoja.

Arvoisa puhemies! Pidän hyvin vastenmielisenä ajattelutapana ajatusta siitä, että sen ta-
kia, että meillä on tehty kiristyksiä ennenkin, vietäisiin puheoikeus siitä, että tätä uusinta
muutosta ei voisi vastustaa. Se kertoo siitä, kuinka jääräpäisesti tätä esitystä ajetaan läpi.
Toivon, että nykylain ongelmat ensiksi selvitettäisiin ja sen jälkeen arvioitaisiin ylipäätään
sitä, että tosiasiassa meillä on tarve perheenyhdistämisen helpottamiseen, koska se on se
laillinen reitti tulla maahan.

Sitten tullaan siihen, mitä edustaja Zyskowicz ja useampi muu edustaja on puhunut näis-
tä vetovoimatekijöistä. Haluan korostaa, että nämä ilmaisut, mitä täällä salissakin on käy-
tetty, ovat aika väheksyviä näiden ihmisten kannalta. Kun tosiasiassa tutkitaan näitä tilan-
57



Pöytäkirjan asiakohta PTK 70/2016 vp
teita ja kun useampi edustaja on puhunut ankkurilapsista tai vetovoimatekijöistä, niin myös
alaikäisillä lapsilla on todellisia perusteita ja syitä paeta henkilökohtaista vainoa, ja se on
ollut sen perheen etu, että se alaikäinen ihminen on ehkä joutunut lähtemään olosuhteiden
vuoksi niin, että hän on tullut yksin tai ajautunut olemaan yksin pakomatkan aikana.

Se, mitä minä itse tiedän näistä tilanteista, on, että aika usein ne ovat ne 16—17-vuotiaat
pojat, jotka joutuvat pakenemaan tilannetta, jossa heillä olisi edessä pakkovärväys jonkin
osapuolen armeijaan tai johonkin puolisotilaallisiin joukkoihin, ja jos he eivät siihen suos-
tu, niin heitä saattaa uhata kuolema siellä, jolloin heillä on henkilökohtainen vainon tilan-
ne päällä. Kun näitä tapauksia on tutkittu, niin kuin edustaja Kari sanoi, niin kaikki nämä
järjestöt, jotka tekevät näitten ihmisten parissa töitä, sanovat, että tällainen ankkurilapsi-
termi on virheellinen ja tällaisia tapauksia ei tosiasiassa ainakaan vuosikausiin Suomessa
ole ollut. Näin ollen koko tämä lakiesitys perustuu sellaiselle ihmiskuvalle ja maailmanku-
valle, jossa tavoitteena on rajoittaa ihmisoikeuksia tavalla, jossa Suomeen tuloa pyritään
estämään silloinkin, kun se olisi inhimillisesti katsoen oikein — silloin, kun ihmisillä on
perusteltu syy yhdistää perhettään, ja silloin, kun se edistäisi hänen omaa kotoutumistaan.
Ja tämä on se asia, mitä on hyvin vaikea ymmärtää: miksi keskustan ja kokoomuksen kan-
sanedustajat ovat lähteneet tähän hyvin ihmisoikeuskielteiseen tulkintaan mukaan?

Sanon myös lopuksi, arvoisa puhemies, sen, että kun edustaja Niikko puhui, että Suo-
men on vaadittava EU:lta solidaarisuutta tässä tilanteessa, niin me olemme siitä samaa
mieltä. Itse asiassa Suomi on tällä hetkellä se, joka on EU:ssa vastustanut sitä, että luotai-
siin solidaarinen, yhteinen ja pysyvä menettely sille, miten EU:n sisällä taakkaa jaetaan,
jottei siinä tilanteessa, kun turvapaikanhakijoiden määrä on eri aikoina noussut nopeasti...
Nyt meillä on vain nämä väliaikaiset kiintiöt ja aina hätätilaratkaisuja, joilla EU pyrkii näi-
tä tilanteita ratkomaan. Pysyvät kiintiöt siitä, miten turvapaikanhakijoita voidaan proses-
sissa ohjata eri maihin ja varmistaa, että käsittelyprosessi on tehokas ja eri maat osallistu-
vat, olisivat myös Suomen etu. Solidaarisuus on myös Suomen etu. Mekin olemme yhdellä
EU:n rajalla, ja on täysin mahdollista, että meilläkin tämä tilanne muodostuu sellaiseksi.
Meidänkin etu on se, että kaikki maat yhdessä kantavat tässä vastuuta ja muodostetaan so-
lidaariset yhteiset käytännöt.

Suomen etu ei ole se, että kaikki pyrkivät minimoimaan ihmisoikeuksien suojaa, vaan
se, että kaikki yhdessä tavoittelevat yhteisiä solidaarisia käytäntöjä, ja se, että varmistetaan
se, että ihmisoikeudet EU:ssa turvataan, koska viime kädessä se on myös jokaisen tässä
maassa elävän ihmisen etu, että meillä on ihmisoikeusmyönteinen tulkinta siitä, miten täs-
sä maassa voidaan elää ja asua. Minä uskon täysin siihen, että talous pärjää parhaiten sel-
laisessa yhteiskunnassa, jossa yhteiskunta kannustaa ihmisiä yhdistämään oman perheen-
sä työteliäisyyden ja yrittämisen pohjalta ja jossa ihmisillä on mahdollisuus unelmoida sii-
tä, että tulevaisuus on heille henkilökohtaisestikin parempi.

Näitä oikeuksia nyt ihmisiltä viedään: viedään sen ajatuksen mahdollisuus, että he voi-
sivat saada rauhan, turvan ja tavallisen arjen, jossa he voivat elää oman perheensä kanssa
yhdessä. Nämä eri rajoitukset yhdessä — käytännön rajoitukset ja sitten nämä tulorajoituk-
set ja lainsäädännölliset rajoitukset yhdessä — muodostavat semmoisen valtavan, valta-
van muurin, jonka ylitse näitten ihmisten on epäinhimillistä pyrkiä siihen, että heidän oi-
keutensa olisivat turvattuja. Kaikki keskeiset järjestöt ovat sanoneet, että tämä esitys lait-
taa naiset ja lapset kriiseissä yhä heikompaan asemaan ja yhä vaarallisempia reittejä etsi-
mään kohti perheenyhdistämistä. Käytännössä silloin he tulevat hakemaan turvaa näitä Vä-
limeren vaarallisia reittejä pitkin. Näin ollen tämä ajattelutapa siitä, että viedään lapsilta oi-
58



Pöytäkirjan asiakohta PTK 70/2016 vp
keus perheenyhdistämiseen, että se voisi olla lapsen etu, ei vain yksinkertaisesti pidä
paikkaansa sen lisäksi, että se on myös epäinhimillistä.

21.55 Antero Laukkanen kd:  Arvoisa rouva puhemies! Kun täällä edustaja Zyskowicz
sanoi, että hän on hallituksen edustajana tietysti hallituksen esitysten kannalla, niin ym-
märrän sen tietyllä tavalla, mutta eivät kaikki hallituksen esitykset ole hyviä sen tähden,
että ne ovat hallituksen esityksiä. Ymmärrän senkin, että edustaja Zyskowicz on niin taita-
va puhuja, että jos kuolleet voisi herättää puhumalla, niin hän siihen pystyisi, mutta ei se
asia, että tämä esitys on erittäin epäoikeudenmukainen, muutu siitä, että se on hallituksen
esitys. 

Edustaja Niikolle: minulla ja edustaja Niikolla on ilmeisesti hyvin erilainen käsitys lä-
himmäisenrakkaudesta ja erityisesti sen käytännön soveltamisesta, ja tässä emme jaa sitten
yhteisiä asioita.

Suomeen syntyy 58 000 lasta vuosittain. En ole nähnyt yhtään kriisi-ilmoitusta missään
lehdessä, että tänne on tulossa 58 000 uutta ihmistä. Hyvin ne tänne mahtuvat ja menevät
kouluihin, eivätkä he myöskään, yksikään heistä, syntyessään tuota yhtään ainoaa euroa ei-
vätkä minkäänlaisia palveluita. Kyllä he syntyvät tänne näihin olosuhteisiin, jotka täällä on
heille luotu. En sano, että meidän pitää ottaa tänne miljoona pakolaista. Sanon vain, että
Euroopassa asuu 500 miljoonaa ihmistä, ja jos tänne tulee 5 miljoonaa pakolaista, sen ei pi-
täisi olla meille ongelma mutta se tuntuu olevan meille ongelma sydämen ja mielen tasolla. 

Tämä keskustelu on hyvä, se on kertonut paljon meistä, niin kuin edustaja Kari totesi
täällä. Tärkeä keskustelu, ja varmaan tämä tulee jatkumaan, parin päivän päästä me hyväk-
symme tämän esityksen, ja nähdään sitten, mihin se käytännössä johtaa.

21.57 Simon Elo ps:  Arvoisa puhemies! Pidän ensinnäkin vähän erikoisena semmoista
ajatusta, että joillakin olisi tavallaan tietty moraalinen ylempi taso, jolta he voivat alemmal-
la tasolla oleville sanoa, että kyllä me tiedämme asian paremmin. Minä uskon, että tässä sa-
lissa kaikki, jotka ovat tänne kansan valitsemina päässeet, pystyvät puhumaan sillä suulla,
mikä mandaatti on, ja tuomaan näkemystä esiin, ja se on tämän salin hieno puoli ja demo-
kratian pohja ja oikeutus. 

Mitä tulee tähän edustaja Laukkasen ottamaan vertauskuvaan, niin myönnän, että tämä
on kyllä mielenkiintoisin vertauskuva, mitä tässä asiassa olen tähän mennessä kuullut, että
verrataan tänne tulevia turvapaikanhakijoita Suomeen syntyviin lapsiin tällä tavalla. Mie-
lenkiintoinen, painamme tämän mieleen.

Täällä on myös otettu esille, että pitäisi kuulla erilaisia järjestöjä tässä asiassa, ja sinän-
sähän on kyllä kuultu, asiantuntijalausuntoja hallintovaliokunnassa ja perustuslakivalio-
kunnassa kuultu. Yksi, jota on kuultu, on muun muassa Maahanmuuttovirasto. Täällä otet-
tiin esille, ettei mitään ankkurilapsia olisi olemassakaan. No, heidän asiantuntijalausunnos-
saan kyllä tämäkin puoli otettiin esille, tosin ei tällä termillä, mutta joka tapauksessa se asia
otettiin esille, että se on todellinen ongelma, jonka hekin ovat huomanneet. Muistaen tä-
män tutkimuksen, johon olen tässä viitannut, Helsingin Sanomat 21.10.2015, yli 70 pro-
senttia suomalaisista haluaa, että hallitus tiukentaa turvapaikkapolitiikkaa. Kyllä minä
kuuntelen ensisijaisesti Suomen kansaa, joka tämmöisessä tutkimuksessa on näin vastan-
nut, kuin erilaisia järjestöjä ja heidän epäsuoraa linkkiään, mikä sitten sattuu tulemaan-
kaan. 
59



Pöytäkirjan asiakohta PTK 70/2016 vp
Edelleen ihmettelen sitä, että täällä puhutaan, että hallitus tavallaan ottaa liian vähän tur-
vapaikanhakijoita, että tämä on liian tiukka, mutta ei sanota yhtään, kuinka paljon te itse —
vihreät, sosialidemokraatit, RKP, kristillisdemokraatit — oikein haluatte turvapaikanhaki-
joita ottaa. Ruotsalaiset sentään ovat rehellisiä ja sanovat, että kyllä me mielellämme otam-
me 160 000, mutta en ole kuullut yhdenkään vihreän sanovat, että kyllä vihreät mielellään
ottavat 150 000. Te ette sano, koska te tiedätte, että kansa ei kannata sellaista linjaa.

21.59 Ben Zyskowicz kok:  Arvoisa rouva puhemies! Edustaja Kari sanoi, sanatarkasti,
että lapsia ei tänne lähetetä. Tämä ei pidä paikkaansa. On varmasti niin, että alaikäisenä tu-
levien turvapaikanhakijoiden joukossa on niitä nuoria, jotka edustaja Ville Niinistön ker-
tomalla tavalla pelastetaan siltä, että heidät rekrytoitaisiin johonkin sotilasjoukkoon taiste-
lemaan toisiaan vastaan. Mutta väite siitä, että lapsia ei tänne lähetetä, ei pidä paikkaansa.
Me kaikki tiedämme, että perheet ja suvut keräävät varoja ja lähettävät Eurooppaan lapsia. 

Näistä motiiveista: Olen väittänyt ja väitän edelleen, että jos meidän järjestelmämme
Suomessa olisi sellainen, että kun lähetät lapsesi, irrotat hänet perheestä, rikot hänen per-
heensä — mitä täällä on sanottu nyt tästä lakiesityksestä — ja lähetät hänet hengenvaaral-
liselle matkalle Eurooppaan, sen jälkeen varmasti muukin perhe pääsee perässä, niin kyllä
tämä vain kannustaisi siihen menettelyyn, että yhä useampia lapsia lähetettäisiin siinä toi-
vossa, että perhe pääsee perässä. Tämä ei kerro mitään kielteistä ihmiskuvasta. Se kertoo
mielestäni siitä, miten inhimillinen mieli toimii.

Edustaja Niinistö ei ollut ilmeisesti paikalla, kun kerroin, että tämä kolmen kuukauden
aikaraja ei voi aiheuttaa oikeudenmenetyksiä, mikäli tämän ajan puitteissa johtuen viran-
omaisten menettelystä tätä hakemusta ei pysty jättämään. Sen takia sanoin, että tämä ei
koske, toisin kuin yleisessä keskustelussa kuvitellaan, turvapaikan saaneita eli varsinaisia
pakolaisia.

Lopuksi sanon, että kyllä voi vastustaa, edustaja Niinistö, sellaistakin esitystä, mitä ai-
kanaan on kannattanut, ja voi katua tekemäänsä esitystä, (Puhemies koputtaa) mutta on
sääli, että mediassa on syntynyt semmoinen väärä mielikuva, että tämä voimassa oleva laki
olisi nykyhallituksen aikaansaama.

22.01 Ville Niinistö vihr (vastauspuheenvuoro): Arvoisa puhemies! Vuosikausia on ollut
tilanne se, että hallituksissa kokoomus on ajanut näitä kiristyksiä. Sisäministeri Holmlund
hyvin tunnetusti sillä vaalikaudella äänekkäästi niitten puolesta puhui ja vihreät niitä vas-
tustivat. Sitten jouduttiin etsimään jossain kompromissia, jossa kokoomus ei saanut kaik-
kia kiristyksiä läpi ja me jouduimme tekemään joitain myönnytyksiä, joita me emme pitä-
neet hyvinä, mutta niillä torjuttiin sitten esimerkiksi tämmöisiä maassaolon, asumisajan,
aikarajoja, joiden jälkeen vasta voisi esimerkiksi hakea näitä perheenyhdistämislupia.

Eli nyt kannattaa muistaa se, että siinä, mitä julkisuudessa on puhuttu, me olemme kri-
tisoineet tätä tulevaa lakia ja vaatineet nykytilan ongelmien selvittämistä, koska tästä syys-
tä myöskään Kataisen hallituksessa me emme suostuneet mihinkään uusiin kiristyksiin,
koska me olimme vakuuttuneita siitä, että nykytilassakin on oikeusvaltion kannalta ja ih-
misoikeuksien kannalta ongelmia, ja me saimme estettyä lisäkiristykset, mutta tämmöistä
laajaa selvitystä ei ole julkistettu. Jos sisäministeriö sen meidän hallituskautemme aikana
teki, (Puhemies koputtaa) niin sitä ei julkisuuteen tuotu, ja sellainen tarvittaisiin, jotta olisi
oikeaa tietoa.
60



Pöytäkirjan asiakohta PTK 70/2016 vp
22.02 Mika Niikko ps: Arvoisa puhemies! Edustaja Niinistölle täytyy nyt mainita se, että
en minä tarkoittanut sitä, että me pysyvään taakanjakosopimukseen voisimme lähteä mu-
kaan, mehän olemme hyväksyneet nyt tämän vapaaehtoisen taakanjako-osuuden, ja se riit-
täköön meille, koska sillä me nyt olemme osoittaneet sen, että me haluamme kantaa sitä
vastuuta yhdessä, mutta siinäkin me olemme epäonnistuneet, koska emme ole pystyneet
vaikuttamaan siihen, keitä tänne tulee. Oleellista olisi, että tänne tulisi sellaisia henkilöitä,
jotka pystyvät sopeutumaan tähän yhteiskuntaan, koska meillä on kuitenkin hyvin erilai-
nen yhteiskunta kuin monella muulla vaikkapa Euroopankin maalla. Ja hallituksellahan on
ollut toivomus — ei se mikään salaisuus ole — että olisi tullut vaikkapa jesidejä tänne tai
vainottuja kristittyjä, jotka varmasti sopeutuisivat tänne huomattavasti paremmin kuin jot-
kut muut ryhmät.

Sitten, jos tämä Dublin-sopimus ei toimi ja ihmiset tulevat rajojen läpi ja heitä ohjataan
vielä valtion tai viranomaisten toimesta eteenpäin Suomeen saakka, niin kyllä silloin mak-
sajan täytyisi olla joku muu kuin Suomen valtio niistä kustannuksista, koska jotkut muut
maat eivät ole noudattaneet niitä sopimuksia. Ei tämä Suomi voi olla mikään luvatun maan
päätepysäkki, jonne tullaan niin kauan kuin tänne ovet ovat vaan auki. Tästä on kysymys,
edustaja Laukkanen, että kyllä meillä pitää joku roti olla tässä omassa valtiossa, että ei tän-
ne tulla vaan kuin jonnekin hollitupaan, marssitaan vaan tuosta rajalta sisään. Että joku jär-
jestys ja oikeus ja kohtuus tässä on se, mitä me haemme. Emme me ole millään tavalla rak-
kautta vailla olevia päättäjiä silloin, kun me haluamme tehdä jonkunnäköisen rajan tähän
kustannustasoon ja siihen ihmisten, tulijoiden määrään.

Sitten täytyy myös muistaa se, että jos me onnistumme luomaan senkaltaisen oikeuden-
mukaisen järjestelmän, niin me myös ennalta ehkäisemme sitä, että ihmiset joutuvat sala-
kuljettajien käsiin tuonne hukkumaan pitkin Välimerta ja se liikenne vain lisääntyy — ai-
kaisemmin sanoin, kuinka paljon sieltä on tulossa. Tänään juuri kuultiin Rajavartiolaitok-
sen turvalaivalla siitä, että tämmöisessä yhdessä kalastusaluksessa, (Puhemies koputtaa)
missä he olivat ottamassa vastaan, oli 250 henkilöä, ja kansipaikka maksoi 2 000 euroa...

Ensimmäinen varapuhemies Mauri Pekkarinen: Ja nyt minä pyytäisin edustajaa nou-
semaan rohkeasti pönttöön, mikäli aikoo jatkaa puhetta.

...ja se ruumapaikka maksoi 500 euroa. Se jos mikä on toimintaa, joka pitää lopettaa.

22.05 Antero Laukkanen kd:  Arvoisa herra puheenjohtaja! Olen ihan samaa mieltä
edustaja Niikon kanssa siitä, että on hyvä olla nämä pelisäännöt, ei siinä mitään.

Kun täällä on nyt Ruotsiin verrattu monta kertaa, niin minä luen tässä nyt, mitä Ruotsis-
sa on hyödytty maahanmuutosta. Viime kesänä valmistuneen selvityksen mukaan maahan-
muutto on tuottanut Ruotsille 900 miljardia kruunua eli 90 miljardia euroa vuodesta 1950
lähtien ja tuonut kansantuotteeseen 22 prosentin kasvun. Suomen Pankin pääjohtaja Erkki
Liikanen arvioi Ylen Ykkösaamussa, että pitkällä aikavälillä Suomeen tulevista suurista
pakolaismääristä on hyötyä. Liikasen mukaan ulkomaalainen työvoima tervehdyttää suo-
malaista väestörakennetta ja auttaa hyvinvointivaltion rahoittamisessa. Ruotsissa pitkällä
aikavälillä tehtyjen selvitysten mukaan maahanmuuttajien kotouttaminen on Ruotsille
kannattava investointi. Se lisää kilpailukykyä, kasvattaa ulkomaankauppaa, vahvistaa yrit-
täjyyttä ja lisää työmarkkinoiden joustavuutta. Lisäksi maahanmuutto nuorentaa maan vä-
estön ikärakennetta.
61



Pöytäkirjan asiakohta PTK 70/2016 vp
Että silleen Ruotsissa. Ei kauhean huonosti ole mennyt.

Yleiskeskustelu päättyi ja asian käsittely keskeytettiin.
62


