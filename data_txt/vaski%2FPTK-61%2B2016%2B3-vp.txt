















































DEMD5AC.tmpSave.xml


Pöytäkirjan asiakohta PTK 61/2016 vp
Pöytäkirjan asiakohta 

PTK 61/2016 vp

Täysistunto

Tiistai 31.5.2016 klo 13.59—17.32

3. Hallituksen esitys eduskunnalle vuoden 2016 toiseksi lisätalousarvioksi
Hallituksen esitys HE 88/2016 vp

Lähetekeskustelu

Ensimmäinen varapuhemies Mauri Pekkarinen: Lähetekeskustelua varten esitellään
päiväjärjestyksen 3. asia. Puhemiesneuvosto ehdottaa, että asia lähetetään valtiovarainva-
liokuntaan.

Keskustelu

14.02 Valtiovarainministeri Alexander Stubb (esittelypuheenvuoro): Arvoisa herra pu-
hemies! Tänään me käsittelemme toista lisätalousarviota tälle vuodelle, ja aloittaisin muu-
tamalla sanasella meidän taloustilanteesta.

Viime viikollahan me saimme valitettavan huonoja uutisia: sekä Microsoftin irtisanomi-
set että Talvivaaran kaivoksen mahdollinen alasajo tekivät meille viime viikosta oikeas-
taan talouden mustan viikon. Silti ei kannata vajota synkkyyteen tai epätoivoon, on keski-
tyttävä niihin vahvuuksiin, joita Suomella on vaikeassakin tilanteessa. Jonkin loppu voi
aina olla myös uuden alku. Itselläni tulee mieleen 1990-luku, jolloinka me elimme tele-
kommunikaatiovallankumouksen aikakautta ja Nokian nosteessa Suomen talous lähti kas-
vuun ja nousimme sellaisesta top 30 -maasta top 3 -maaksi. Nyt me seisomme kaikki nel-
jännen teollisen vallankumouksen kynnyksellä, ellemme jo ole sen keskiössä: siis digitali-
saatio, robotisaatio, 3D-printtaaminen, teollinen internet ja tekoäly. Suomalaisen insinöö-
rin kykyä hallita ja ratkoa ongelmia ja nousta uudestaan ei kannata koskaan aliarvioida. Eli
uskon vahvasti siihen, että Suomi on hyvä maa perustaa uusia työllistäviä yrityksiä ja me
voimme tehdä vielä paljon sen eteen, että yrittäminen, työnteko ja uuden luominen on jat-
kossa vielä nykyistäkin kannattavampaa.

Me näkisimme hallituksen puolelta sen niin, että nyt on päästävä irti leikkausten moo-
dista ja mentävä kohti työllistämisen moodia, ja siinäkin mielessä juuri näillä hetkillä me
elämme aika ratkaisevia aikoja. Työmarkkinajärjestöt, heidän liittonsa, ovat asettaneet
oman deadlinen tuohon kello 16:een, jolloinka liittokierroksella olisi tarkoitus viedä kilpai-
lukykysopimus TESeihin. Jos ja kun se tapahtuu — toivon mukaan — kunnianhimoisella
tasolla, nämä vaikeat päätökset siis, niin olemme arvioineet, että meidän työllisyystilanne
paranee ainakin 35 000 uudella työpaikalla, ja se varmasti on meille kaikille hyvä uutinen.

Hallitus tulee tietenkin jatkamaan työllistämispolitiikkaansa. Me katsomme toimia pai-
kallisesta sopimisesta. Työttömyysturvaa uudistamalla, sääntelyä keventämällä, työllistä-
misen kynnystä madaltavilla uudistuksilla ja yrittäjyyden toimintaympäristöä parantamal-
la voidaan luoda vielä tuhansia uusia työpaikkoja lisää. Olemme jo kertoneet julkisuuteen
sen, että tuomme syksyllä ulos yrittäjäveropaketin, joka sisältää varmastikin maksuperus-
 Tarkistettu
4.1



Pöytäkirjan asiakohta PTK 61/2016 vp
teisen alv:n, yrittäjälisäyksen. Se sisältää myös sukupolvenvaihdoksen ja monia erilaisia
toimenpiteitä.

Haluaisin nostaa esille hallituksen toimenpiteistä erityisesti yhden esimerkin eli kaup-
pojen aukiolojen vapauttamisen, joka on kaupan alan mukaan ollut selvä positiivinen sy-
säys meidän kasvulukuihin ja alan työllisyyteen. Ja muutenkin olemme ensimmäistä ker-
taa kolmen taantumavuoden jälkeen saaneet todistaa taloudessa positiivista värinää. Nyt
haluan korostaa sitä, että meillä oli supistuva talous vuosina 2012, 2013 ja 2014, ja meillä
on positiivista värinää taloudessa siinä mielessä, että viime vuonna oli ensimmäinen kas-
vun vuosi, joskin heikko sellainen, 0,5 prosenttia. Tänä vuonna valtiovarainministeriö ar-
vioi omassa ennusteessaan kasvuksi 0,9 prosenttia ja komissio antaa meille 0,7 prosenttia.
Uskon itse, että tämä kilpailukykysopimus tulee omalta osaltaan avittamaan tämänkin vuo-
den kasvua.

Eli positiivista värinää Suomen taloudessa on pitkästä, pitkästä aikaa. Pitää muistaa, että
talouskriisi lähti liikkeelle vuonna 2008 Lehman Brothersin kautta. Sen jälkeen me olem-
me vahvasti vuosina 2009, 2010 ja 2011 elvyttäneet ja pyrkineet saamaan lisää vauhtia ta-
louteen. Nyt meillä on myös kansainvälisen talouden puolelta tiettyä myötätuulta: euron
alhainen, matala arvo suhteutettuna dollariin, EKP:n elvyttävä rahapolitiikka ja tietysti raa-
ka-aineiden hinnat. Ne ovat myötätuulia, hyvin todennäköisesti lyhytaikaisia, eivät sinäl-
lään rakenteellisia. Haluaisin myös nostaa esille sen, että talouskasvun elpymisen myötä
työllisten lukumäärä tulee kuluvana vuonna kasvamaan 0,3 prosenttia ja työttömyysaste
tulee hieman laskemaan. Eli suunta on oikea, ja toivon ja uskon, että pystymme tällä tiellä
jatkamaan.

Tästä positiivisesta värinästä huolimatta Suomen julkinen taloushan on edelleen vai-
keuksissa, ei siitä pääse yli eikä ympäri. Meidän julkisen talouden tila kohenee sopeutus-
toimien vaikutuksesta, mutta silti se jää alijäämäiseksi lähivuosien ennusteessa. Nyt en-
simmäistä kertaa pariin vuoteen saimme viime vuonna painettua alas julkisen talouden ali-
jäämän EU:n perussopimuksen mukaisen 3 prosentin viitearvon alle eli 2,7 prosenttiin,
mutta samalla julkinen velka ylittää reilusti 60 prosentin raja-arvon, eli työtä ja työsarkaa
on myös sillä tasolla. Velkaantumisen taittamisen ja talouden kuntoonsaattamisen suuri
urakka ei siis ole missään nimessä vielä maalissa, ja julkinen talous tarvitsee vielä monta,
monta vuotta tästä eteenpäin vastuullista hoitoa, jos halutaan pysäyttää meidän lasten har-
teille hitaasti raskaaksi taakaksi kasautuneen velkavuoren paisuminen entisestään. Samal-
la on tietysti olennaista, että onnistumme kasvua luovissa rakenteellisissa uudistuksissa.

Tätä taustaa vasten me olemme laatineet lisätalousarvion, ja me olemme tehneet lisäyk-
siä vain välttämättömiin kohteisiin, kuten perinteisiin kuuluu, kuten erityisesti kevään lisä-
talousarviossa yleensä on tapana. Lisätalousarviovarausta on saatava riittämään vielä syk-
sylläkin mahdollisiin eteen tuleviin pakottaviin tarpeisiin, ja siksi keväällä nämä kukkaron-
nyörit pidetään vielä hieman tavallista tiukemmalla.

Mikä on se esitys, joka teillä on tänään pöydällä? Siinä ehdotetaan yhteensä 230 miljoo-
nan euron lisäystä. Sehän johtuu pitkälti siitä, että tänä vuonna Suomeen on arvioitu tule-
van 10 000 uutta turvapaikanhakijaa ja vastaanottokeskusten määrärahat olivat kokonai-
suudessaan siis tästä yli puolet, noin 130 miljoonaa euroa. Tämä lisäys johtuu viime vuo-
den lopun suuresta tulijamäärästä.

Lisäksi tietysti oleskeluluvan saaneiden lakisääteiseen sosiaaliturvaan ehdotetaan tarvit-
tavat määrärahakorotukset. Hallitus satsaa myös oleskeluluvan saaneiden turvapaikanha-
kijoiden kielitestaukseen, osaamiskartoitukseen ja kotoutumiskoulutukseen 10 miljoonan
2



Pöytäkirjan asiakohta PTK 61/2016 vp
euron lisäyksellä. Kotoutumisessa onnistuminen on tietysti aivan kriittistä. Eli käytännös-
sä meidän täytyy siirtyä samantyyppiseen kriisimoodiin, joka meillä oli vastaanottamises-
sa viime vuonna, nyt kotouttamisen puolella, niille karkeasti 30 prosentille hakijoista, jot-
ka Suomeen jäävät. Me olemme myös päättäneet perustaa erityisen poikkihallinnollisen
kansliapäällikköryhmän pohtimaan uusia ratkaisuja nimenomaan tämän kotoutumisen
keskeisiin kysymyksiin.

Puhemies! Toinen suuri kokonaisuus tässä lisätalousarviossa liittyy alussa mainitsemaa-
ni Talvivaaraan ja kaivoksen toiminnan jatkamiseen ympäristön kannalta vastuullisella ta-
valla. Eli Terrafame Group Oy:n pääomaa ehdotetaan korotettavaksi 144 miljoonaa euroa,
ja tällä lisämäärärahalla arvioidaan katettavan kaivoksen toimintakustannukset kuluvan
vuoden loppuun saakka. Samanaikaisesti valtio varautuu kaivostoiminnan hallittuun sul-
kemiseen ja keskustelujen jatkamiseen yksityisen rahoituksen hankkimiseksi Talvivaa-
raan. Eli kaksivaiheinen päätös: ilmoitetaan sulkemisprosessista ja samalla jatketaan kes-
kustelua ja haetaan yksityistä rahoitusta matkan varrella. Elinkeinoministeri Rehn voi tätä
varmasti vielä täsmentää tässäkin keskustelussa.

Tässä lisätalousarviossa hallitus tekee myös satsauksen omais- ja perhehoidon kehittä-
miseen. Eli olemme antaneet lisätalousarvioesityksen yhteydessä myös asiaa koskevan
hallituksen esityksen eduskunnalle, ja omaishoidon mahdollisuuksia parantavat lakiesityk-
set on tarkoitus loppuvuodeksi toteuttaa nyt lisätalousarviossa esitettävällä noin 49 miljoo-
nan euron valtion rahoituksella — eli omaishoitoon lisää. Omaishoidon ja perhehoidon
edellytyksien parantaminen ja hoitomuodon lisääntyminen korvaa muuta ympärivuoro-
kautista hoitoa, mikä taas vähentää kustannuksia.

Muutamia pienempiä eriä, puhemies, tähän loppuun: Kriisinhallintamäärärahaa tulee
7,4 miljoonaa euroa Irakin ja Välimeren operaatioihin, Äänekosken biotuotetehtaan liiken-
neväylän rakentamisen nopeuttamiseen 4,7 miljoonaa euroa, ja E18:n Hamina—Vaali-
maa-välin rakentaminen, sen aikaistaminen, maksaa noin 3 miljoonaa euroa. Nämä lisäyk-
set ovat mahdollisia EU:n tuloutettujen TEN-tukien kautta myös. Lisätalousarvioehdotus
sisältää myös 80 miljoonan euron korvamerkinnän Valtion asuntorahastosta uuden ly-
hytaikaisen korkotuen rahoittamiseksi, mikä toivottavasti tuo vipinää vuokra-asuntomark-
kinoille. Ja vielä vientiäkin vauhditetaan edistämällä suomalaisten yritysten pääsyä Asta-
nan maailmannäyttelyyn. Julkisiin työvoima- ja yrityspalveluihin ehdotetaan puolestaan
3,1 miljoonan euron lisäystä yliopistoalan ja Microsoftin EGR-hankkeisiin, joiden osalta
haetaan rahoitusta Euroopan globalisaatiorahastosta.

Kun katsotaan tulopuolta, niin verotuloja koskevaa arviota korotetaan 156 miljoonaa eu-
roa ja sekalaisten tulojen arviota korotetaan 66 miljoonalla eurolla eli nettomääräisesti tu-
loarviota korotetaan niiden mukaisesti noin 222 miljoonaa euroa. Varsinaisten tulojen, siis
222 miljoonan euron ja lisätalousarvion sisältämien määrärahojen, 455 miljoonan euron,
lisäys huomioon ottaen vuoden 2016 toinen lisätalousarvioesitys lisää valtion nettolainaa
233 miljoonaa euroa. Eli nettolainanotoksi vuonna 2016 arvioidaan 5,6 miljardia euroa ja
valtionvelan määrän vuoden 2016 loppuun mennessä arvioidaan olevan noin 106 miljardia
euroa, mikä on noin 50 prosenttia suhteessa bruttokansantuotteeseen, siis valtion puolella,
ei julkisella puolella kokonaisuudessaan.

Eli nyt annetun lisätalousarvioehdotuksen jälkeen jakamattomaksi varaukseksi jää lop-
puvuodelle noin 94 miljoonaa euroa. Se ei ole liikaa, kun otetaan huomioon loppuvuodesta
mahdollisesti eteen tulevat määrärahatarpeet, keskeisinä epävarmuustekijöinä varmaankin
tuo mainittu Talvivaara ja vesitaseen kehitys kaivosalueella, maahanmuuttotilanteen kehit-
3



Pöytäkirjan asiakohta PTK 61/2016 vp
tyminen kesän aikana sekä mahdolliset viime viikon synkistä työllisyysuutisista aiheutu-
vat lisätarpeet loppuvuodelle.

Tässä, arvoisa puhemies, tiivis katsaus talouden näkymiin ja nyt käsittelyssä olevaan li-
sätalousarvioesitykseen sen keskeisiltä osin.

Ensimmäinen varapuhemies Mauri Pekkarinen: Valtiovarainministerin esittely anta-
nee aiheen lyhyeen debattiin, tai ei nyt niin lyhyeenkään välttämättä. Pyydän nyt niitä
edustajia, jotka haluavat käyttää vastauspuheenvuoron, nousemaan ylös ja painamaan V-
painiketta.

14.15 Antti Lindtman sd (vastauspuheenvuoro): Arvoisa puhemies! Nyt käsittelyssä ole-
va lisätalousarvio ja sen velanottotarve tälle vuodelle osoittaa, niin kuin SDP on pitkään sa-
nonut, että näyttää siltä, että tänä vuonna otetaan enemmän velkaa kuin otettiin viime
vuonna. Tämä on vain hyvä huomata, että kaikki ne puolueet, jotka ovat puhuneet ve-
lanoton pienentämisestä, ottavat tänä vuonna enemmän velkaa kuin viime vuonna.

Mutta, arvoisa puhemies, nyt tämänkin lisätalousarvion merkitys tulee suhteessa siihen,
mitä työmarkkinoilla tapahtuu, ja eletään ratkaisevia hetkiä kilpailukykysopimuksen osal-
ta. On erinomainen asia, että niin useiden työmarkkinajärjestöjen kuin SDP:n ja lähes koko
opposition vaatimuksesta hallitus luopui neljän kuukauden ilmaistyöstä. Tämä on hyvä
asia ja varmasti parantaa edellytyksiä saada ratkaisu aikaiseksi.

Mutta kiinnitin huomiota siihen, että valtiovarainministeri totesi, että nyt pitää päästä
pois leikkausmoodista, leikkausten moodista pitää päästä pois. Kysyisin arvoisalta valtio-
varainministeriltä: olisiko nyt paikallaan — myös näiden Microsoft-uutisten valossa —
harkita uudelleen päättämiänne leikkauksia työttömyysturvaan? Mehän tiedämme, että
nämä hiertävät myös siellä sopimusneuvotteluissa edelleen. Nyt kannattaisi perua karens-
siaikojen pidentämiset (Puhemies koputtaa) työttömyysturvasta, ja varmistaisitte kilpailu-
kykysopimuksen.

14.16 Timo Kalli kesk (vastauspuheenvuoro): Arvoisa puhemies! Vaikka ollaan kuinka
rikkaiden talojen poikia, niin kun ei ole rahaa, niin ei ole rahaa. Ja se, että tulevaisuudessa
päästäisiin eteenpäin, edellyttää, että kaikki ne pienetkin mahdollisuudet, jotka ovat ole-
massa, pitää käyttää aktiviteetin nostamiseen. Kuitenkin kaikkein suurin asia, joka jo tässä
keskustelussa on tullut edellisten puhujien osalta esiin, on tämä kilpailukykysopimus. Se
antaa mahdollisuuden, se lisää ennustettavuutta, se lisää luotettavuutta, ja jos se syntyy, tä-
män jälkeen meidän on entistä tarkemmin mietittävä, mitenkä saamme aikaan kasvua. Ne
kaikki pienet kasvun edellytykset, jotka ovat käytössä, jotka ovat mahdollisia, pitää ottaa
käyttöön, ja siksi kaikki keinot pitää tämän sopimisen jälkeen, jos se onnistuu, ottaa käyt-
töön niin, että meillä on yhteinen suunta löytää kasvun siemen tässä uudessa tilanteessa.

14.17 Ville Niinistö vihr (vastauspuheenvuoro): Arvoisa puhemies! Otan jonkinlaisena
itsekritiikkinä myös ministeri Stubbilta sen, kun hän sanoi, että pitäisi päästä leikkausmoo-
dista eroon. Se oli tervetullut muutos hallituksen linjaan, nimittäin tässä on nyt vuosi hu-
kattu aikaa, kahteen asiaan: te olette toteuttaneet tosi isoja leikkauksia, joista monet vaa-
rantavat kotimaista ostovoimaa ja perheiden luottamusta omaan tulevaisuuteensa sekä hei-
kentävät meidän koulutusta ja tulevaisuuden osaamista, ja sitten on ollut tämä kilpailuky-
4



Pöytäkirjan asiakohta PTK 61/2016 vp
kypaketti, joka on osin viivästyttänyt niitä oikeita toimia työllisyyden ja yrittäjyyden edis-
tämiseksi tässä maassa, kun sitä on vain odoteltu ja odoteltu.

Arvoisa puhemies! Kysynkin: Miten hallitus nyt näkee, että työllisyyttä ja yrittäjyyttä
voitaisiin edistää vielä loppuvuoden aikana, koska nyt siellä tarvittaisiin positiivisia sig-
naaleja? Miten saataisiin lisää investointeja Suomeen, onko teillä siihen uusia suunnitel-
mia? Valitettavasti tässä lisätalousarviossakin rahat menevät nyt yhden aiemman ongel-
man hoitamiseen elikkä Talvivaaraan, joka edelleen jatkuu. (Puhemies koputtaa) Toivon
teiltä panostuksia myös ympäristöongelmien ratkaisemiseen siellä Talvivaaran alueella.

14.18 Sampo Terho ps (vastauspuheenvuoro): Arvoisa puhemies! Kiitokset ministerille
esittelystä. Todella, valtio ottaa edelleen velkaa, ja se on meille, totta kai, huolenaiheena
jatkuvasti. On tietenkin hyvä huomata myös sitten oppositiossa, kun te jatkuvasti vastus-
tatte näitä leikkauksia, että samaan aikaan olette itsekin huolissanne tästä velkaantumises-
ta, kun tuotte sen täällä esiin. Eli meillä on sentään joku yhteinenkin huoli, ja se on aivan ai-
heellinen.

Niin, meillä on ihan hyvä kehitys verrattuna siihen, mitä se oli todella vuosina 12, 13,
14. Suunta on sentään kääntynyt, vaikka vauhti on vielä hidas, eli tähän voidaan olla tyy-
tyväisiä, ja tämä on rohkaisevaa.

Ministeri toi esiin myös maahanmuuton kustannukset, jotka varmasti ovat kansalaisia
kiinnostava tekijä tässä tilanteessa, missä maahanmuutto viime vuonna nimenomaan tur-
vapaikanhakijoiden muodossa oli hyvin korkea. Voitteko vielä erotella, mistä nämä kus-
tannukset, mitkä mainitsitte, syntyvät?

14.19 Antti Rinne sd (vastauspuheenvuoro): Arvoisa puhemies! SDP:n vaihtoehtobudje-
tissa otettiin tälle vuodelle velkaa 330 miljoonaa vähemmän kuin mitä hallitus on nyt
omassa budjetissaan ottanut, ja ero itse asiassa vain kasvaa tämän lisätalousarvion myötä.

Arvoisa puhemies! Kyse on aina arvovalinnoista. Hallitus vie Suomea väärään suuntaan
omalla politiikallaan. Tästä lisätalousarviosta puuttuvat kaikki elementit, jotka lisäisivät
työllisyyttä. Tästä lisätalousarviosta puuttuvat kaikki elementit, joilla vahvistettaisiin kas-
vua ja sitä kautta vahvistettaisiin tulevaa taloutta ja sitä kautta tulevaa työllisyysastetta. Itse
asiassa se käänne, josta valtiovarainministeri puhui, johtuu vuoden 2015 talousarviosta ja
sinne tehdyistä lisäsatsauksista infrastruktuurin rakentamiseen ja rakentamiseen ylipää-
tään. Sitä kautta talous on kasvamassa. Tämä on aika monen asiantuntijan arvio viime vuo-
den talouskasvusta. — Kiitos.

14.20 Arto Satonen kok (vastauspuheenvuoro): Arvoisa puhemies! Kun tätä keskustelua
kuuntelee, niin sellainen fiilinki tästä jää, että SDP ottaisi vähemmän velkaa, vihreät ottai-
sivat enemmän velkaa, mutta molemmat kyllä kuluttaisivat valtion varoja enemmän. En
ihan tiedä, millä yhtälöllä tämäkin toimii.

Ihan olennainen osa sitä, että voitaisiin päästä tästä leikkausmoodista eteenpäin, on se,
että nyt on etupainotteisesti kannettu vastuuta valtiontaloudesta ja tehty jo tämän vaalikau-
den alussa ne vaikeat ratkaisut. Se on hallituksen saavutus. Toki on myönnettävä, että ihan
välttämätöntä on se, että tämä kilpailukykysopimus ja sitä kautta tulevat myönteiset työl-
lisyysvaikutukset toteutuvat, ja minä luulen, että siitä ollaan hyvin laajalti tässä salissa yhtä
mieltä. Se välitön työllisyysvaikutus oli jo arvioitu 35 000 lisätyöpaikkaan, ja jos ja kun
5



Pöytäkirjan asiakohta PTK 61/2016 vp
sen paikallisen sopimisen kautta päästään jonkun verran eteenpäin, jatkossa vieläkin enem-
män, niin sieltä tulee vielä (Puhemies koputtaa) lisää.

14.22 Kari Uotila vas (vastauspuheenvuoro): Arvoisa puhemies! Jakovaraa jää tosiaan
90 miljoonaa. Valtiovarainministeri, tämä oli oikeastaan uutinen, kun totesitte, että on aika
siirtyä leikkausten linjalta pois. Pysykää nyt sitten sanojenne takana ja — niin kuin täällä
on esitetty — luopukaa esimerkiksi työttömyysturvaan suunnitelluista leikkauksista.

Totesitte, että paineita syksyn aikana tulee. Me olemme pettyneitä, että tässä lisätalous-
arviossa ei edelleen yhtään euroa annettu akuutin työttömyystilanteen hoitamiseen. Start-
tirahat ovat loppuneet, palkkatukirahat ovat loppumassa — työllisyysmäärärahoja olisi pi-
tänyt lisätä. Niitä ei tullut. Millä tavalla te pystytte syksyn lisäbudjetissa samaan aikaan va-
rautumaan Talvivaaran lisärahoituksiin, muihin yllättäviin menoihin, jos te edelleen pidät-
te kiinni siitä liian ahtaasta kehyksestä? Leikkausten välttäminen siinä tilanteessa on vai-
keaa, mutta rohkaisen kyllä siihen todella täysillä.

14.23 Olavi Ala-Nissilä kesk (vastauspuheenvuoro): Arvoisa herra puhemies! Kyllä nyt
on todella tärkeää nähdä Suomen talouden suuri kuva. Minä luulen, että tämä pikkunäppä-
rä oppositiopolitiikka ei kyllä vie yhtään Suomea eteenpäin. Nyt on aika sopia, nyt todella
on aika sopia työmarkkinajärjestöjen kesken, jolloin hallituskin on mukana, sellaisesta kil-
pailukyvystä, joka palauttaa uskoa Suomen talouteen. Luottamusvaje on talouden vajeista
kaikkein pahin. Tämä kilpailukykysopimus on jo tässäkin vaiheessa palauttanut luottamus-
ta, ja nyt on aika viedä tämä päätökseen. (Susanna Huovisen välihuuto)

Myöskin etujärjestöillä on oma keskeinen vastuunsa, niin kuin meilläkin täällä eduskun-
nassa. Jättäkää nyt se oppositioliturgia vähemmälle, nähkää suuri kuva. Tuetaan kaikki si-
tä, että sovitaan yhteiskuntasopimuksesta, luodaan luottamusta Suomen talouteen ja siitä
jatketaan, niin kuin edustaja Kalli totesi, työllisyyttä parantavilla uudistuksilla ja siten tur-
vataan todella suomalaista hyvinvointia.

14.24 Antti Lindtman sd (vastauspuheenvuoro): Arvoisa puhemies! Jos katsoo, mitkä ta-
hot tässä ovat yrittäneet edistää sopua yhteiskunnassa ja mitkä eivät, niin minä olen kyllä
huomannut, että suurin kritiikki tätä kilpailukykysopimusta kohtaan on tullut hallituspuo-
lueiden rivistä — ei ehkä tarvitse nimiä erikseen mainita. Näyttää siltä, että myös hallituk-
sen koko toimet ovat tähän mennessä vain heittäneet hiekkaa tämän kilpailukykysopimuk-
sen tielle. Tänään saatiin ensimmäinen hyvä uutinen, kun hallitus luopui tästä neljän kuu-
kauden ilmaistyöstä, jota täällä oppositiossa vastustettiin. Nimenomaan sillä perusteella oli
hyvä, että hallitus luopui, että uskon, että mahdollisuudet saada sopimus aikaiseksi ovat pa-
remmat.

Mutta mitä tulee näihin leikkauksiin, niin nyt minä menin entistä enemmän sekaisin.
Valtiovarainministeri sanoi, että pitää päästä leikkausmoodista pois, ja hallituspuolueiden
ryhmäpuheenjohtajat edelleen täällä leikkauksia hehkuttivat. Kysyn valtiovarainministe-
riltä, oletteko valmiita nyt luopumaan työttömyysturvaleikkauksista, ja kysyn, mikä on
hallituksen verolinja tähän kilpailukykysopimukseen liittyen. Mikä on verolinja tänään, ar-
voisa valtiovarainministeri?

14.25 Anna-Maja Henriksson r (vastauspuheenvuoro): Värderade talman! Det är klart
att vi är i en besvärlig situation och vi behöver göra allt för att lyfta Finland, men det verkar
6



Pöytäkirjan asiakohta PTK 61/2016 vp
som om regeringen skulle ha glömt bort att vi för två månader sedan hade en traktormarsch
till Senatstorget, och i den här tilläggsbudgeten hade man nu haft möjlighet att åtgärda
jordbruket och komma med några små lättnader till de finska jordbrukarna.

Arvoisa puhemies! On surullista lukea, että edelleen menee valtavasti rahaa Talvivaaraan.
Sille me emme voi paljon mitään, mutta satoja, satoja miljoonia on sinne mennyt. Samalla
tiedetään, että meidän maatalous on erittäin tiukassa tilanteessa ja meidän maanviljelijät
kärsivät siitä taloudellisesta tilanteesta tänä päivänä. Olisimme odottaneet ruotsalaisen
eduskuntaryhmän puolelta, että hallitus nyt olisi tuonut jonkuntyyppisen maanviljelijäpa-
ketin. Onko tällainen tulossa, ja aikooko hallitus tehdä jotain maanviljelijöitten tilanteen
parantamiseksi, vai onko hallitus unohtanut maanviljelijät?

14.26 Peter Östman kd (vastauspuheenvuoro): Arvoisa puhemies! Edustaja Henriksso-
nilta hyvä puheenvuoro.

Edustaja Kalli peräänkuulutti toimenpiteitä ja evästyksiä talouskasvuun, ja hyvä näin,
mutta se vaatii myöskin toimenpiteitä. Suomella olisi mahdollisuus digitalisaation avulla
miltei kaksinkertaistaa bruttokansantuotteen pidemmän aikavälin kasvuodotukset nykyi-
sestä vajaasta prosentista noin 1,8 prosenttiin. Tämä digitalisaation vaikutus työpaikkoihin
olisi myös merkittävä, mutta Suomen olisi investoitava enemmän pk-yritysten kansainvä-
listymiseen. Tuotteita ja osaamista meiltä löytyy, joilla Suomen elinkeinoelämä ja vienti
saataisiin nousuun, kun vain teemme asiat oikein. Kysyn: mitkä ovat hallituksen konkreet-
tiset toimet digitalisaation mahdollisuuksien edistämiseksi ja nimenomaan pk-yritysten
kansainvälistymiseksi?

14.27 Kaj Turunen ps (vastauspuheenvuoro): Arvoisa puhemies! Hiukan hämmentynee-
nä kuuntelin tätä keskustelun alkua, kun tässä salissa on viimeinen vuosi kuultu siitä, että
oppositio huutaa, että täytyy luopua leikkauslinjasta ja siirtyä työllistämisen linjalle, ja nyt
kun valtiovarainministeri kertoo sen, että leikkauslinjasta keskitytään enemmän työllisyy-
den linjaan, niin tuntuu, että sekään ei käy. (Välihuutoja vasemmalta) Minä luulen, että val-
tiovarainministerillä on taustalla nyt hyvin positiivinen kehitys tässä kilpailukykysopi-
muksen saavuttamisessa. Itsekin toivon sitä vilpittömästi, että se saavutetaan, ja se antaa
hyvän pohjan nimenomaan päästä siitä leikkauslinjasta eroon — jota kukaan ei ole mielel-
lään tietenkään tehnyt. Se mahdollistaa sen, että leikkauksista voidaan siirtyä työllistämi-
sen politiikkaan.

Mutta kysyn oikeastaan valtiovarainministeriltä, kun sanoitte, että jakovaraa jää aika vä-
hän loppuvuodeksi: onko niin, että mahdollisesti (Puhemies koputtaa) jouduttaisiin vielä
tämän 144 miljoonan euron lisäksi laittamaan Talvivaaraan lisää rahaa?

14.28 Ville Niinistö vihr (vastauspuheenvuoro): Arvoisa puhemies! Uskon, että useim-
mat tässä salissa haluavat uudistaa Suomea ja löytää uuden kasvun tien, mutta on aika eri
näkemyksiä siitä, miten se voidaan saavuttaa. Siihen näen positiivisena panoksena sen, että
ministeri Stubb sanoi, että leikkausmoodista pitäisi päästä eroon, koska leikkauksilla ei
luoda kasvua. Minä uskon, että tämä on asia, minkä kuitenkin täällä useimmat myös salin
oikealla laidalla tunnustavat, joten se ei voi olla vain politiikan keskeinen tavoite. Se voi
myös vaarantaa kasvua, koska se heikentää kotimaista ostovoimaa ja ihmisten toimeentu-
loa. Silloin hallituksen pitää miettiä sitä, miten me saamme tavallisille ihmisille turvaa ku-
7



Pöytäkirjan asiakohta PTK 61/2016 vp
luttaa ja pärjätä arjessaan, olla luottavaisia työn tulevaisuuden suhteen, ja sitten investoin-
teja myös Suomeen.

Tässä olen huolissani siitä, että jos nyt hallitus toteuttaa esimerkiksi tämän päivähoito-
maksukorotuksen, mitä te suunnittelette, niin se ohjaa keski- ja pienituloisia naisia yhä
enemmän kotiin ja voi laskea jopa työllisyysastetta. Oletteko valmiita myös työllisyyden
nimissä perumaan tämän esityksen, joka on eduskunnassa, niin että (Puhemies koputtaa)
päivähoitomaksuja ei koroteta?

14.29 Jari Myllykoski vas (vastauspuheenvuoro): Arvoisa herra puhemies! Olisin kysy-
nyt elinkeino- ja valtiovarainministeriltä: nyt kun viime viikolla saimme kuulla uutisen,
että Fortum ostaa Ekokemin ja sitä kautta tulee valtion kassaan lähes 200 miljoonaa, ol-
laanko nyt ei-uskovaisia EU:ta kohtaan, joka edellyttää kaikilta jäsenvaltioiltaan satun-
naisten tulojen kohdentamisen valtion velanmaksuun, vai olisiko nyt tässä se hetki, että tätä
tuloa voitaisiin käyttää niitten pk-yritysten kansainvälistymiseen, tuoda erilaisia mahdolli-
suuksia ja välineitä luoda työllistävämpää ja teollistavampaa politiikkaa?

Kyllä edustaja Satoselta haluan kysyä — ehkä vastaus tulee henkilökohtaisesti — kuin-
ka niillä aloilla, millä on valtavasti osa-aikaisia työntekijöitä, se, että tehdään kolme päivää
pidempää työaikaa, voi lisätä työllisyyttä ja työllisten määrää.

Ensimmäinen varapuhemies Mauri Pekkarinen: Myönnän vielä neljä vastauspuheen-
vuoroa, ja sen jälkeen ministeripöydässä vedetään arpaa, ken tulee sitten vuoroonsa.

14.30 Arto Satonen kok (vastauspuheenvuoro): Arvoisa puhemies! Ensinnäkin siitä,
mitä edustaja Lindtman täällä sanoi: Jos kuuntelitte, mitä sanoin, niin totesin, että tämä hal-
litus on nimenomaan tehnyt siinä oikean linjavalinnan, (Antti Lindtmanin välihuuto) että
leikkaukset on pistetty tähän alkupäähän vaalikautta ja sen jälkeen voidaan siirtyä pois sii-
tä moodista, mutta jotta meillä on mahdollisuus selviytyä, se edellyttää myös sitä, että tämä
työmarkkinatilanne menee suotuisaan suuntaan.

Edustaja Myllykoskelle voi vastata, että on minusta itsestäänselvää, että tässä ovat kaik-
ki suomalaiset mukana. Varmasti löydetään siellä pöydässä sellainenkin ratkaisu, miten
nämä osa-aikaiset sitten pääsevät siihen tilanteeseen mukaan. Nimenomaan palvelualan
työntekijät voittavat siinä. Jos suomalaisen työn kilpailukyky nyt paranee, vienti lähtee ve-
tämään ja tulee lisää rahaa meille tänne kansantalouteen, niin sitä kautta moni ihminen saa
uutta työtä.

14.31 Seppo Kääriäinen kesk (vastauspuheenvuoro): Arvoisa puhemies! Valtiovarain-
ministeri on siinä ilman muuta oikeassa, että talouden taivaalla on monenkirjavia merkke-
jä, mutta on siellä myös valoisia merkkejä, pienehköjä sellaisia mutta kuitenkin. Nyt liiku-
taan kuitenkin jo plussan puolella. Näppäimillähän on nyt tämä kilpailukykysopimus, YKS
toiselta nimeltään, ja se on kyllä näytön paikka vähän kaikille meidän päättäjäkentässäm-
me, että Suomi pystyy sopimaan itselleen tärkeistä asioista edullisesti. Se on näytön paik-
ka ilman muuta, olletikin jos sitten siihen päälle voidaan vielä vaikutusta lisätäksemme
panna sopivia veroratkaisuja. On nähtävä, että tämän tilanteen ratkaiseminen on suoma-
laisten päättäjien omissa käsissä ja vain omissa käsissä, käänne on saatavissa omilla pää-
töksillä. Siitä päästään sitten vähitellen siihen, että leikkausmoodista voidaan siirtyä todel-
lakin työllistämispolitiikkaan ja päinvastoin.
8



Pöytäkirjan asiakohta PTK 61/2016 vp
14.32 Antti Rinne sd (vastauspuheenvuoro): Arvoisa puhemies! Ensinnä täytyy todeta,
että nämä leikkauksethan, jotka on päätetty, tulevat asteittain voimaan ja juuri kehyspää-
töksessä hallitus lisäsi näitä leikkauksia 400 miljoonaa leikaten sieltä ihan kaikista hei-
koimpien ihmisten ostovoimaa näitä etuuksia leikkaamalla. Että ei tämä nyt ihan sillä ta-
valla ole, että leikkaukset on loppu tästä näin, vaan niitä tulee vaalikauden mittaan jatku-
vasti voimaan.

Mutta, arvoisa puhemies, meillä on työttömyyden kustannukset reilu 5 miljardia vuo-
dessa, ja tuolla on paljon ahkeria ihmisiä, työssä olevia ihmisiä, jotka odottavat myöskin,
että saataisiin töitä näille ihmisille, jotka ovat työttöminä. Meillä on 16 000 ihmistä odot-
tamassa, että saisi starttirahaa tai palkkatukea, jotta pääsisi työpaikkoihin — siellä on työ-
paikkoja olemassa. Eikö nyt kannattaisi näitten ahkerien ihmisten kuormaa tämän työttö-
män näkökulmasta kaataa pois sillä tavalla, että saataisiin sinne lisää rahoja? Olisin oletta-
nut, että lisäbudjetissa tälle puolelle olisi tullut merkittävästi lisää rahaa. Siellä on 16 000
työtöntä, jotka voisivat saada saman tien työpaikan, kun palkkatukirahat ja starttirahat li-
sääntyisivät, ja sillä taas voitaisiin helpottaa näitten ahkerien veronmaksajien tämänhetkis-
tä painetta.

Ensimmäinen varapuhemies Mauri Pekkarinen: Nyt edustaja Terho, sitten ministeri, ja
sen jälkeen sitten laajennamme tätä debattia puolue- ja ryhmäjohtajapainotteisuudesta laa-
jemmin edustajia koskevaksi.

14.33 Sampo Terho ps (vastauspuheenvuoro): Arvoisa puhemies! On tosiaan hyvä huo-
mata tässä opposition kritiikissä, että siinä on se tavanomainen epäjohdonmukaisuus jäl-
leen hyvin voimakkaasti mukana: Arvostellaan ensinnäkin sitä, että on tehty leikkauksia.
Sitten arvostellaan sitä, että ei tehdä leikkauksia eli velkaannutaan. Tällä lailla luodaan
tämmöinen arvostelu-, valitusautomaatti, joka varmistaa sen, että aina voi valittaa, mitä ta-
hansa tehdään tai jätetään tekemättä.

Mutta se on aivan oikea havainto, minkä edustaja Rinne toi esiin, että leikkauspäätökset
on nyt tehty etupainotteisesti. Se tarkoittaa, että nyt voidaan siirtyä leikkausmoodista pois.
Tästä nimenomaan johtuu se, mitä ihmettelitte — tai ryhmänjohtajanne taisi ihmetellä
aiemmin — että mistä johtuu, että vaikka näin paljon leikkauksia on tehty, niin silti otetaan
velkaa: päätökset on tehty, ja ne päätökset tulevat vähitellen voimaan, jolloin vaalikauden
lopulla päästään siihen, että velkaantuminen tasapainottuu.

Ensimmäinen varapuhemies Mauri Pekkarinen: Ministeri Stubb, 2 minuuttia. Koska
teitä on niin monta, niin 2 minuuttia per ministeri.

14.35 Valtiovarainministeri Alexander Stubb (vastauspuheenvuoro):  Arvoisa puhe-
mies! Yritän kiteyttää vastaukseni.

Ensimmäinen asia, joka nousi esille, oli siirtyminen leikkausmoodista työllisyysmoo-
diin. Minä luulen, että me kaikki olemme tästä yhtä mieltä. Olemme yhtä mieltä myös sii-
tä, että tehtyjä leikkauksia ei tietenkään tässä vaiheessa voi perua (Välihuutoja sosialide-
mokraattien ja vihreiden ryhmistä) — moni teistä sitä kysyi. Mutta olemme samaa mieltä
myös siitä, että työllisyystoimia pitää jatkaa. Osa niistä liittyy tietysti kilpailukykysopi-
mukseen, ja osa liittyy niihin työllistäviin toimiin, joita hallitus tulee tulevaisuudessa teke-
mään.
9



Pöytäkirjan asiakohta PTK 61/2016 vp
Eilen sain mielenkiintoisen esimerkin: Keskustelin erään tamperelaisen it-yrittäjän
kanssa, joka oli siirtynyt sosiaaliturvalta työllistäjäksi, työllisti omassa firmassaan seitse-
män henkilöä. Hän kertoi, että olisi halunnut juuri irtisanotun koodaajaan palvelukseensa,
mutta koodaaja totesi, että itse asiassa, koska hänen ansiosidonnainen työttömyysturvansa
on niin hyvä, hän aikoo odottaa vuoden verran ennen kuin tulee. Nämä ovat sellaisia ikään
kuin kannustinloukkujen purkamisia, joita me varmaan yhteiskunnassa tarvitsemme.

Me emme usko siihen, että ikään kuin rahaa ripottelemalla saadaan työllisyyttä. Haluai-
sin kuulla tietysti kaikki rakentavat ajatukset siitä, millä tavalla me voisimme vähentää sitä
5 miljardin kokonaiskustannusta, jota me työttömyyteen vuosittain käytämme.

Kokonaistilanne, kuten monessa puheenvuorossa nähtiin, on juuri nyt herkässä vaihees-
sa. Meillä on positiivista värinää: ensimmäinen kasvuvuosi viime vuonna, kasvua tälle
vuodelle, ennustettavaksi myös ensi vuodelle ja sitä seuraavalle. Työllisyystilanne para-
nee jatkuvasti, eli me olemme hyvin lähellä sitä hetkeä, jolloinka me pääsemme ikään kuin
kahdeksan vuoden vaikean taloustilanteen jälkeen muuttamaan sitä suuntaa.

Yksi yksittäinen ja konkreettinen kysymys: edustaja Terho kysyi maahanmuuttokustan-
nuksista. 130 miljoonaa vastaanottokeskuksiin, 10 miljoonaa kotouttamiseen, 2 miljoonaa
turvapaikanhakijoiden vapaaehtoiseen paluuseen, 1,6 miljoonaa turvapaikanhakijoiden
lapsilisiin, 26,2 asumistukeen, 61 miljoonaa työmarkkinatukeen, (Puhemies koputtaa) 0,6
valtionosuuteen — siinä ne suunnilleen ovat.

Ensimmäinen varapuhemies Mauri Pekkarinen:  Ministeri Rehn, 2 minuuttia paikan
päältä.

14.37 Elinkeinoministeri Olli Rehn (vastauspuheenvuoro): Arvoisa puhemies! Kiitok-
sia edustajille rakentavasta, asiallisesta keskustelusta.

Koskien Terrafamea ja Talvivaaraa hallitus sai hyvin raskaan perinnön, ja on ehkä hyvä
muistaa, että kaikki tässä salissa edustettuina olevat puolueet ovat vuorollaan olleet hoita-
massa tätä aika haastavaa kaivoshanketta.

Hallituksella on ollut kolme kriteeriä tämän Terrafame-asian hoitamisessa: ensinnäkin
ympäristöturvallisuus, mikä menee kaiken edelle, toiseksi Kainuun aluetalous ja työlli-
syys ja kolmanneksi verovarojen vastuullinen käyttö. Pitkälti juuri ympäristöturvallisuu-
den takia viime vuonna kesällä päätimme jatkaa kaivostoimintaa Terrafame-ryhmän ni-
missä, ja nyt on tietysti arvioitava, mikä on tällä hetkellä tilanne. Kaivoksen operatiivinen
toiminta on käynnistynyt hyvin, itse asiassa paremmin kuin odotettiin, mistä on syytä kiit-
tää kaivoksen johtoa ja henkilöstöä. Toisaalta nikkelin hinta on painunut entistä pahem-
malle tolalle, pahempaan kuoppaan, ja myöskin ympäristölupien määräaikaisuus on johta-
nut siihen, että lupaavat neuvottelut yksityisten sijoittajien kanssa ovat keskeytyneet. Sen
takia vastuullisesti toimien viime viikolla hallitus päätti talouspoliittisessa ministerivalio-
kunnassa ja nyt tässä käsillä olevassa lisätalousarviossa siitä, että valmistaudutaan kaivok-
sen hallittuun sulkemiseen. Siirtymäkausi kestää tämän vuoden loppuun asti, ja sen aikana
jatketaan neuvotteluja mahdollisten yksityisten sijoittajien kanssa. Lisäksi varaudutaan
myös rakennemuutostoimiin Kainuun aluetalouden ja työllisyyden vuoksi.

Mitä tulee kilpailukykysopimukseen, (Puhemies koputtaa) joka on varmasti ison kuvan
kannalta aivan ratkaisevan tärkeä, niin pitkä marssi on nyt loppusuoralla, ja kuten edustaja
Kääriäinen totesi, (Puhemies koputtaa) tämä on koko suomalaisen yhteiskunnan näytön
10



Pöytäkirjan asiakohta PTK 61/2016 vp
paikka. Hallitus jatkaa osaltaan työtä kilpailukykysopimuksen viitoittamiseksi kasvun ja
työllisyyden tähden.

Ensimmäinen varapuhemies Mauri Pekkarinen:  Kiitoksia, ja nyt ministeri Orpo, 2 mi-
nuuttia paikan päältä.

14.40 Sisäministeri Petteri Orpo (vastauspuheenvuoro): Arvoisa puhemies! Tässä lisä-
talousarviossa on 130 miljoonaa vastaanottotoiminnan kuluihin. Tämä tulee nostamaan
potin koko vuodelle 420 miljoonaan. Se on iso raha, niin kuin on tiedetty koko ajan —
35 000 turvapaikanhakijaa viime vuoden alusta — mutta nyt me olemme tämän momentin
osalta jo kääntyneet tilanteeseen, jossa nyt tulee nopeaa tahtia päätöksiä ja tätä kapasiteet-
tia on päästy purkamaan. Nyt on tehty päätökset jo yli 10 000 majoituspaikan vähentämi-
sestä, ja me tulemme lakkauttamaan kymmeniä vastaanottokeskuksia. Tämä joudutaan te-
kemään tietenkin siksi, että on käsitelty hakemukset, toiset päätyvät palautukseen ja toiset
lähtevät sitten eteenpäin, toivottavasti kuntapaikoille.

Mielenkiintoista tässä on ehkä ilmiönä todeta, että kun syksyltä muistamme erinäköisiä
mielenilmauksia ja huolta vastaanottokeskusten perustamisesta paikkakunnille, niin nyt
tällä hetkellä saan lähes päivittäin yhteydenottoja ja vetoomuksia siitä, että nämä vastaan-
ottokeskukset pidettäisiin auki siellä paikkakunnilla eri puolilla Suomea. Ne on koettu hy-
viksi ja virkistäviksi, elämää tuoviksi. Eli näin tämä maailma muuttuu, ja hyvä niin.

14.41 Timo Heinonen kok (vastauspuheenvuoro): Arvoisa herra puhemies! On hyvä an-
taa työrauha kilpailukykypaketin loppuunsaattamiseksi. Se on tärkeä pala taloutemme ter-
vehdyttämisessä ja työpaikkojen saamisessa. Ministeri Rehn toi hyvin esille näitä Terrafa-
meen liittyviä asioita, ja oikeastaan itse haluaisin sen verran tarkennusta vielä, että kysyn:
onko tämä 144 miljoonaa nyt osa siitä 300 miljoonasta tai 500 miljoonasta, mitä se hallittu
alasajo tulee vaatimaan, vai onko tämä vielä sen päälle?

Tässä esityksessä myös esitetään toiselle kaivokselle merkittävää lisärahoitusta. Kon-
kurssiin mennyt kanadalaisyhtiö, tai sen suomalainen tytäryhtiö, vaatii rahaa. Yhtiö on 20
vuotta toiminut Suomessa ja louhinut ja vienyt täältä omaisuutta pois, ja nyt tytäryhtiön
konkurssissa vastuut ovat Suomen kansalla. Olisiko, arvoisa ministeri Rehn, pohdittavissa
jotain Öljysuojarahasto-tyyppistä mallia, missä nämä (Puhemies koputtaa) rahojen pois-
viejät myös kantaisivat vastuuta sitten, kun tilanne heikkenee?

14.42 Krista Kiuru sd (vastauspuheenvuoro): Arvoisa puhemies! Kiitän puheenvuorosta
ja totean, että nyt aletaan kyllä olla sellaisella rannalla tässä yhteiskunnassa, että voi kysyä,
pystytäänkö hoitamaan ne vastuut, joita meillä on. Minä olen todella huolissani tästä työl-
lisyystilanteesta, ja minusta on hyvin ikävää, että siihen ei ole puututtu tässä lisätalousar-
viossa. Siltä osin on myös pelättävissä, että nämä hallituksen ilmaan laittamat pallot johta-
vat hyvin pitkälti siihen, että myös kilpailukykysopimus on vaarassa. Ette vieläkään ole
kertonut, valtiovarainministeri, tuleeko verohelpotuksia, niin kuin olette luvanneet, ja nyt
ollaan tilanteessa, jossa pitäisi saattaa maaliin nämä pallot, jotka on ilmaan laitettu. Sa-
moin minä peräänkuulutan sitä, että minkäänlaisia uusia toimia koulutuksen suhteen ei ole
tulossa tähän, esimerkiksi muuntokoulutuksena, jota käytettiin Nokian tapauksessa, kun ir-
tisanotuille haettiin seuraavaa tietä. Siksi kysynkin, valtiovarainministeri: miksei (Puhe-
mies koputtaa) työllisyyteen eikä tähän muuntokoulutukseen ole lisärahoitusta?
11



Pöytäkirjan asiakohta PTK 61/2016 vp
14.43 Hannakaisa Heikkinen kesk (vastauspuheenvuoro): Arvoisa herra puhemies! Tätä
väittelyä saa taas muutama ihminen ihmetellä myös siellä kotikatsomoitten ääressä, ja siel-
lä saattaa olla kenties osa näistä 350 000 omaishoitajasta Suomessa, jotka tulevat nautti-
maan myös tässä lisätalousarviossa esitetyistä lisäyksistä. Minä haluan nostaa tämän esil-
le, koska ei tämä ole pelkkää leikkausta, tämän hallituksen työskentely, ollut tähänkään
saakka.

Tähän lisätalousarvioesitykseen siis sisältyvät viime viikolla eduskuntaan tuodut laki-
esitykset omais- ja perhehoitolakien muutoksista. Nämä panostukset omais- ja perhehoi-
toon ovat merkittävin sosiaalihuollon palvelujen uudistus tällä hallituskaudella ja määräl-
tään paljon suurempi kuin koko se satsaus, mitä edellinen hallitus pystyi tekemään muun
muassa vanhuspalvelulain muodossa. (Puhemies koputtaa) Tämä on hyvä muistaa. Nämä-
kin päätökset koskettavat ihan tavallisia ihmisiä.

14.45 Veera Ruoho ps (vastauspuheenvuoro): Arvoisa puhemies! Ensin kommenttina
noihin vastaanottokeskusten sulkemisiin, että en usko, että kansa niitten sulkemista vastus-
taa, vaan nimenomaan ne, jotka ovat tehneet niillä tuottoisaa liiketoimintaa.

Poliisin toimintamenoista ehdotetaan siirrettäväksi 800 000 euroa Migrin toimintame-
noihin. Tämä on kohtuutonta poliisia kohtaan, joka konkreettisesti operoi muuttuneessa
toimintaympäristössä. Jos tämä summa on yksi yhteen sen kanssa, että poliisista siirtyneet
turvapaikkatutkintatehtävät Migrille ovat syynä, niin silloin sen voin jotenkin ymmärtää,
muuten en. 

14.45 Sari Essayah kd (vastauspuheenvuoro): Arvoisa puhemies! Lisätalousarvio on to-
dellakin aina tietysti tämmöinen varsinaista budjettia täydentävä, mutta tämäkin kuitenkin
jatkaa sillä valitettavalla linjalla, että velkaantuminen jatkuu ja lisää tarvitaan velkarahaa.
On tietysti hyvä, niin kuin ministeri täällä totesi, että leikkauslistat alkaisivat olla lopussa.
Kyllä tässä lapsiperheiltä, sairailta ja vanhuksilta on toden totta vietykin ja paljon. Kuiten-
kin täällä sekä opposition että hallituksen puolelta on esitetty sitä, että nyt vauhtia on saa-
tava ennen kaikkea yrittäjyyden edistämiseen ja työllisyyden edistämiseen.

On yksi yrittäjäryhmä, jolleka hallitus ei näytä osoittavan minkäänlaista myötätuntoa, ja
se on maanviljelijät. Täällä edustaja Henriksson jo kysyi aiemmin, missä viipyy tukipaket-
ti maanviljelijöille, jotka tällä hetkellä ovat suuressa ahdingossa. Ylä-Savossa muun muas-
sa sähköjä suljetaan maatiloilta. Nyt olisi todella tärkeää saada (Puhemies koputtaa) maa-
tiloille tämä tukipaketti. Heidän pitäisi saada maksatukseen nämä tuet, mitkä kuuluvat heil-
le. Aikooko hallitus tuoda jonkun esityksen vielä ennen kesää eduskuntaan?

14.47 Touko Aalto vihr (vastauspuheenvuoro): Arvoisa herra puhemies! Mitä tulee tä-
män toisen lisätalousarvion isoimpaan pihviin eli Talvivaaraan, hallitus haukkuu väärää
puuta. Vaasan hallinto-oikeus ei ole syypää siihen, että Talvivaaran kaivos ei ole saanut ve-
sitaseongelmaansa ratkaisua eikä omaa toimintaansa kannattavaksi. Jos joku ei pysty toi-
mimaan lainsäädännön rajoissa, ei siitä voi lähteä oikeuslaitosta syyttämään. Oikeuslaitos
valvoo, että meidän kansanedustajien säätämää ympäristölainsäädäntöä noudatetaan. An-
netaan sille työrauha.

Ja varsinainen kysymys elinkeinoministerille: Eikö tämä 200 miljoonan euron veden-
puhdistuslaitos tarvita myös kaivoksen ylösajovaiheessa? Ja mihin perustuu tämä toivon-
kipinä, että kaivos voisi toimia markkinaehtoisesti kannattavasti ja hoitaa ympäristövas-
12



Pöytäkirjan asiakohta PTK 61/2016 vp
tuunsa? Ja viimeinen kysymys: miten voimme olla varmoja, että tämä 144 miljoonaa euroa
(Puhemies koputtaa) myös käytetään tähän kaivoksen alasajon valmisteluun eikä vain ja
ainoastaan siihen hypoteettiseen kaivoksen ylösajoon?

Ensimmäinen varapuhemies Mauri Pekkarinen: Tämän puheenvuoron johdosta myön-
nän ministeri Rehnille puheenvuoron, kun sitä ennen edustaja Zyskowicz on käyttänyt vas-
tauspuheenvuoron.

14.48 Ben Zyskowicz kok (vastauspuheenvuoro): Arvoisa herra puhemies! Tutkijat Eu-
roopassa tutkivat oikeistopopulismia ja vasemmistopopulismia. Suomessa on tarvetta tut-
kia viherpopulismia. (Naurua) Edustaja Niinistö täällä sanoi muun muassa, että nyt kun on
yhteiskuntasopimusta ajettu, niin on jätetty tekemättä ne toimet, joilla olisi voitu kasvua ja
työllisyyttä edistää. Mitäköhän toimia edustaja Niinistö tarkoitti, näitä niin sanottuja pak-
kolakejako, joita te vastustitte?

Mutta oleellisempi kysymys: kun te, edustaja Niinistö, ja teidän puolueenne ja jopa me-
dia toistatte sitä, että teillä olisi vaihtoehto hallituksen säästöille, niin nyt kun hallitus on
päättänyt noin 4 000 miljoonan säästöstä vuoden 2019 tasossa, niin voisitteko, edustaja
Niinistö, ystävällisesti kertoa, mitkä ovat ne teidän vaihtoehtoiset 4 000 miljoonan euron
säästöt? Minulle riittää tässä vaiheessa, jos luettelette vaikkapa viisi tai, sanotaan, kymme-
nen suurinta säästökohdetta.

Ensimmäinen varapuhemies Mauri Pekkarinen: Vastauspuheenvuoro, ministeri Rehn,
pari minuuttia paikan päältä.

14.49 Elinkeinoministeri Olli Rehn (vastauspuheenvuoro): Arvoisa puhemies! Viitaten
esitettyihin puheenvuoroihin muun muassa edustaja Aallon osalta koskien Vaasan hallin-
to-oikeutta: En ole syytellyt ketään, vähiten oikeuslaitosta. Kannan erittäin suurta huolta
siitä, että oikeusvaltio Suomessa ei toimisi asianmukaisella tavalla. Mutta sen sijaan on
kaikki perusteet arvioida seurauksia, mitä eri päätöksistä tulee. Tämänkin päätöksen seu-
rauksena tilanne on käytännössä se, että nämä lupaavat neuvottelut keskeytyivät, joita käy-
tiin siinä vaiheessa yksityisten sijoittajien kanssa, sen takia, että kukaan yksityinen sijoit-
taja ei ole valmis sijoittamaan mihinkään merkittävään kaivoshankkeeseen tai muuhun yri-
tyshankkeeseen, jos lupa on pelkästään määräaikainen. Tämä on objektiivinen tosiasia, sii-
nä ei ole kyse mistään syyttelystä.

Koskien kysymystä 200 miljoonan euron mahdollisesta vedenpuhdistamosta: Mehän
emme tiedä tällä hetkellä sitä, minkälaisia kustannuksia joko hallitusta sulkemisesta taikka
mahdollisesta toiminnan jatkamisesta tulisi koskien sitä, millä tavalla ympäristövaikutus-
ten arviointi ja ympäristöluvitus tulevat määrittymään. Eli tämä tiedetään siinä vaiheessa,
kun ympäristövaikutusten arviointi on tehty, mikä tehdään molempia vaihtoehtoja varten.
Sen jälkeen sitten nähdään, mitä sekä hallittu sulkeminen että toisaalta kaivoksen toimin-
nan jatkaminen edellyttäisivät tästä näkökulmasta.

14.51 Ville Niinistö vihr (vastauspuheenvuoro): Arvoisa puhemies! Ensiksi ministeri
Rehnille Talvivaarasta: Näkisin kuitenkin, että nämä muotoilut, mitä käytitte Vaasan hal-
linto-oikeuden päätöksestä, eivät noudattaneet hyvää tapaa ministeriltä tässä tilanteessa.
Puhuitte, että "tappoi keskustelut ja neuvottelut" ja että vastoin odotuksia lupa olisi joten-
13



Pöytäkirjan asiakohta PTK 61/2016 vp
kin poikennut siitä, mitä oli syytä odottaa, ja tässä on tehty kyllä strateginen virhe hallituk-
sen puolelta, koska ainakin itse olen varoittanut jo pari vuotta, että se purkuputkihanke tu-
lee olemaan myös tiukkojen ympäristökriteerien ja valvonnan alaisuudessa ja on epätoden-
näköistä, että sillä hankkeella pystytään tämä kaivoksen ympäristövastuuasia laittamaan
kuntoon. Eli olisi ollut ehkä järkevämpää miettiä parempia ympäristöratkaisuja alusta
saakka, esimerkiksi sen alueen puhdistamon rakentamista sellaiseksi, että näitä sulfaatti-
päästöjä ei synny. Silloin me emme olisi tässä tilanteessa, että on paikkoratkaisuja tullut
ympäristönsuojelussa koko ajan hyvien kokonaisratkaisujen sijaan. Se on valitettavaa, sii-
tä ei voi syyttää ketään yksittäistä henkilöä, mutta se, että tämä päätös oli yllätys, ei pidä
paikkaansa.

Sitten vastaisin vielä edustaja Zyskowiczille, mutta ehkä, puhemies, se jää seuraavaan
vastauspuheenvuoroon, koska minuutti on täynnä. (Simon Elo: Tarvitsi miettimisaikaa!)

14.52 Kari Uotila vas (vastauspuheenvuoro): Arvoisa puhemies! Valtiovarainvaliokunta
aloitti tänään ennakoivasti kuulemisen, ja kuunneltiin pitkät selvitykset Talvivaarasta. He-
rää väkisinkin kysymys, mikä on hallituksen linjauksen takana. On kuultu, että Vaasan
päätöksestä on valitettu korkeimpaan hallinto-oikeuteen. Se kestää 1,5—2 vuotta. Tänä ai-
kana jatkuu se tilanne, että ulkopuolista rahoitusta ei ole saatavissa. Kuten äsken todettiin,
tässä tilanteessa se ei ole mahdollista, ja se on toisaalta yksi ehto. Toisaalta on todettu, että
kustannukset tämän vuoden osalta eivät välttämättä jää tähän 144 miljoonaan. Joka tapauk-
sessa asiantuntijakuulemisessa on todettu, että mikäli päädytään toiminnan jatkamiseen,
niin jo pelkästään ylösajon loppuunsaattaminen maksaa 80—120 miljoonaa vuodenvaih-
teen jälkeen, ja se perustuu aika korkeaan nikkelin hintaan. Mikäli nikkelin hinta on siellä
7 000—8 000 eurossa, (Puhemies koputtaa) niin tämäkään ei pidä paikkaansa. Elikkä täs-
sä on... [Puhemies keskeytti puheenvuoron puheajan ylityttyä.]

Ensimmäinen varapuhemies Mauri Pekkarinen: Ja vielä paikan päältä ministeri, 1 mi-
nuutti, vastauspuheenvuoro.

14.53 Elinkeinoministeri Olli Rehn (vastauspuheenvuoro): Arvoisa puhemies! Tässä
edustaja Niinistö käytti puheenvuoron. Olen samaa mieltä siitä, että nämä seikat olisi pitä-
nyt todeta ajoissa, esimerkiksi edellisen hallituksen aikana. Vihreillähän oli viime hallituk-
sessa aika vahva edustus sekä ympäristöasioiden että omistajaohjauksen suhteen. (Ben
Zyskowicz: Ei siitä saa muistuttaa! On epistä muistuttaa siitä!)

14.53 Markku Rossi kesk (vastauspuheenvuoro):  Arvoisa herra puhemies! Todellakin,
valtiovarainvaliokunta aloitti Talvivaaran Terrafame-asian kuulemisen tänään. Kysymys
oikeastaan kuuluu, kumpi on parempi: Talvivaaran tuotannon alasajo satojen miljoonien
panostuksella vai ylösajo myös satojen miljoonien panostuksella? Itse ainakin näen ja olen
ymmärtänyt, että suomalaisessa yhteiskunnassa lähtökohtana on, että me edistämme kai-
vannaistoimintaa, -teollisuutta, luomme sitä kautta työpaikkoja. Nyt puhutaan kaiken kaik-
kiaan tuhannesta työpaikasta Talvivaaran kohdalla.

Tämähän on tietystikin kansallinen ympäristökatastrofi, mikä on tapahtunut, mutta se
sotku on siivottava, ja siinä syyllisten hakeminen ei vie tätä asiaa eteenpäin. Onneksi hal-
litus toimii määrätietoisesti niissä puitteissa, joissa se pystyy toimimaan, ja lähtökohtana
tietysti tulee olla tulevaisuudessa, että jos tuo toiminta voisi toimia ympäristön ja talouden
14



Pöytäkirjan asiakohta PTK 61/2016 vp
kannalta kannattavasti, niin se olisi suomalaisten etu, työllisyyden etu (Puhemies koput-
taa) ja veisi kansaamme eteenpäin.

14.54 Lauri Ihalainen sd (vastauspuheenvuoro): Arvoisa puhemies! Jaamme varmasti
tässä salissa laajasti sen näkemyksen, että kilpailukykysopimuksen aikaansaaminen katta-
vasti on tärkeä asia niin talouden, työllisyyden kuin meidän selviytymisemmekin kannalta,
ja nyt tämä suma liittoneuvotteluissa on lähtenyt hyvin purkautumaan ja on toivoa siitä,
että päästään maaliin, monestakin syystä johtuen, myös työllisyyssyistä.

Mutta minä toivon — ja uskon — että kun tämä ratkaisu saadaan maaliin, niin tässäkin
salissa me osaisimme arvostaa sitä vastuuta, jota sopimusyhteiskunta on ottanut, koska
tämä on onnistuessaan tämän hallituskauden merkittävin talous- ja työllisyyspoliittinen
toimi. Siirtymisessä leikkauspolitiikasta työllistämispolitiikkaan minä toivoisin sitä, että
kun hallitus on luvannut budjettiriiheen mennessä valmistella uusia työllistämistoimia,
niin otettaisiin tämä vakavin asia huomioon, ja se on se, että meillä on 121 000 pitkäaikais-
työtöntä. Tämä ohjelma, mitä tarvitaan (Puhemies koputtaa) sinne budjettiriiheen, olisi ni-
menomaan tämä pitkäaikaistyöttömyyden katkaisun ohjelma. Minä toivon, että sellainen
saataisiin tähän yhteiskuntaan aikaan.

Jos puheenjohtaja sallii, niin kehun ministeriä: Olli Rehn on minusta hyvin vastuullises-
ti hoitanut (Puhemies koputtaa — Ben Zyskowicz: Ei salli!) tätä Talvivaara-asiaa. Tässä
mielessä se 144 miljoonaa lainanottoa...

Ensimmäinen varapuhemies Mauri Pekkarinen: No niin, nyt kuitenkin menee sen ver-
ran pitkään, että vastauspuheenvuoro edustaja Pauli Kiurulle.

...on kuitenkin ollut perusteltu monista syistä johtuen.

14.56 Pauli Kiuru kok (vastauspuheenvuoro): Arvoisa herra puhemies! Tässä Terrafa-
men asiassa on hyvä myös muistaa sellainen seikka, mikä ei ole tässä tullut esille, että mal-
mivaranto on arviolta 60 vuotta pitkä eli sitä riittää todella pitkäksi aikaa, mikäli se toimin-
ta saadaan siellä kuntoon, ja ympäristönäkökulma pitää siinä, totta kai, muistaa. Mutta niin
kuin esimerkiksi edustaja Rossi sanoi, sekä alasajo että ylösajo maksavat, mutta tämä pit-
käaikainen etu tuntuu tässä hieman unohtuvan.

Haluan kiittää tästä omais- ja perhehoitajien vapaiden kehittämisestä ja siitä, että tänne
lisätalousarvioon on siihen varattu määräraha. Se on iso asia, ja se on kansantaloudellisesti
merkittävä, mutta se on erityisesti inhimillisesti merkittävä asia.

Viimeisenä kiitoksena haluaisin sanoa, että tänään tuli valtioneuvoston tiedote, jossa to-
dettiin, että talouspoliittinen ministerivaliokunta puoltaa Tampereen monitoimiareenan ra-
hoittamista. Se on hanke, joka työllistää 3 500 ihmistä, (Puhemies koputtaa) plus rakenta-
misaikana... [Puhemies keskeytti puheenvuoron puheajan ylityttyä.]

14.57 Kimmo Kivelä ps (vastauspuheenvuoro): Herra puhemies! Olemme historiallises-
sa tilanteessa, on orastava käänne kahdeksan laihan vuoden jälkeen. Nyt tarvitaan malttia
tässä herkässä tilanteessa.

Mutta varsinainen asiani: Talvivaara ei pelkästään ole suuri tragedia, vaan Talvivaara on
myös pilannut koko kaivosteollisuuden maineen. Kaivosteollisuus olisi kuitenkin työllis-
tävä tulevaisuuden ala monessa mielessä, mutta Talvivaaran takia tämän teollisuudenalan
15



Pöytäkirjan asiakohta PTK 61/2016 vp
maine on nyt niin heikoilla. Mitä, edustaja Rehn, valtio voisi tehdä tämän maineenhallin-
nan hyväksi ja kaivosteollisuuden alalla uskon vahvistamiseksi?

Lisäksi toivoisin vastausta liittyen tähän edustaja Essayahin ja Henrikssonin esille tuo-
maan maatalouden ahdinkoon.

14.58 Pia Viitanen sd (vastauspuheenvuoro): Arvoisa herra puhemies! Ongelmahan täs-
sä on ollut se, että hallituksen leikkausmoodi on ollut niin intohimoinen, että se on omalta
osaltaan vaarantanut kasvua ja työllisyyttä, ja siinä työllisyysmoodissa olisi pitänyt olla jo
vuosi sitten eikä hukata tätä mennyttä vuotta. (Välihuutoja)

Nyt kun meillä on, puhemies, käsissämme tämä kilpailukykysopimus, niin viimeistään
nyt hallituksen tulee omilla toimillaan varmistaa se, että tämä sopimus syntyy. Siksi, pu-
hemies, on hyvä, että hallitus luopui tästä hullusta neljän kuukauden ilmaistyöhankkees-
taan. Mutta täällä jäi ministeri Stubbilta vastaamatta kysymykseen, aiotteko nyt, kun leik-
kausmoodi on ohi, perua myös muut työttömyysturvan heikennykset, ja mikä on teidän ve-
rolinjanne suhteessa tähän kilpailukykysopimukseen. On, puhemies, tärkeää, että hallitus
omin toimin varmistaa, että kilpailukykysopimus voi syntyä. Siksi näihin kysymyksiin
(Puhemies koputtaa) täällä tänään, ministeri Stubb, me odotamme vastausta.

14.59 Elsi Katainen kesk (vastauspuheenvuoro): Arvoisa puhemies! On onneksi näistä
haasteista huolimatta nähtävillä se, että leikkausten tieltä ollaan pikkuhiljaa pääsemässä
sinne kasvun tielle. Näiden sopeutustoimien ansiosta, voidaan sanoa, kansantalous on hie-
noisessa nousussa ja julkisen velan kasvu suhteessa bruttokansantuotteeseen on kuitenkin
hidastumassa lähivuosina.

Näistä leikkauksistakin huolimatta me olemme halunneet panostaa omais- ja perhehoi-
toon. Tässä on minusta arvovalintaa ihan kerrakseen. Muutenkin tämä hallitus on kyennyt
nyt uudistuksiin ja kokeiluihin, ja digitalisaatio on yksi niistä, minkä haluan nostaa. Nyt
tämä lisätalousarvio mahdollistaa laajakaistan loppuunviemisellä sen, että digitalisaatio
voi todellakin tulla palvelemaan koko maata, palveluiden saatavuus ja sujuvuus koko
maassa pysyy tai paranee. Ministeri Rehn varmaan tietäisikin parhaiten sen aikatauluista. 

15.00 Laura Huhtasaari ps (vastauspuheenvuoro): Arvoisa puhemies! Kun oppositiota
kuuntelee, niin tulee sellainen olo, että jos me kuuntelisimme oppositiota, niin Suomi ku-
koistaisi. Mutta hei, oppositiohan oli hallituksessa ihan vähän aikaa sitten, ja tuli lisää työt-
tömiä, joten opposition puheiden uskottavuus on hyvin heikkoa.

On tärkeää pitää kiinni kotimaisesta ruoasta. Kansainvälisessä vertailussa suomalaisen
ruoan puhtaus on erittäin korkealla tasolla. Hallitus on tietoinen maataloustuottajien ahdin-
gosta, ja minultakin tätä asiaa on kovasti kysytty. Tämä maatalouden kriisipaketti siirtyy
nyt syksyn lisätalousarvioon, ja kysyisin arvon ministereiltä: mikä tähän oli syynä?

15.01 Mikko Alatalo kesk (vastauspuheenvuoro): Arvoisa puhemies! Ehkä tuon Talvi-
vaaran varjoon on jäänyt se, että Microsoft Mobile lopettaa Tampereella. Tietysti se on va-
kava tilanne, mutta meidän täytyy miettiä, millä me voimme tulevaisuudessa tätä osaamis-
ta hyödyntää. Tässä valtiovarainministeri viittasi tähän kannattavuusloukkuun, mutta se
tietotaitohan on näillä ihmisillä. Ehkä me opimme sen, että ei pidä yhteen koriin laittaa mu-
nia, että meidän pitää saada elinkeinorakenne laajemmaksi ja koulutus ja tutkimus mu-
kaan. Tampere 3 -hanke on ehkä hyvä tässä asiassa. Biotalous on meillä vahva — nythän
16



Pöytäkirjan asiakohta PTK 61/2016 vp
muun muassa Millenium-palkinnon sai biokemisti Frances Arnold. Toisaalta meillä on
mahdollisuus myös myydä it-palveluita, niin kuin eilen saimme uutisista lukea, että jopa
Aasiassa meidän it-palvelut menestyvät. Ja ennen kaikkea verkkokauppahan meillä on vie-
lä alkutekijöissään. Muun muassa Keski-Suomessa on pieni firma, joka myy moottorikel-
kan osia verkkokaupalla miljoonien edestä maailmalle, ihan segmentoidulla alalla. Oike-
astaan olisin tästä kysynyt näin yleisesti, (Puhemies koputtaa) mitä mieltä ministerit ovat:
millä mielellä katsotte tätä rakennemuutosta, mikä on tapahtumassa tässä teollisuuden
osalta?

15.02 Kai Mykkänen kok (vastauspuheenvuoro): Arvoisa puhemies! Täällä erityisesti
edustajat Lindtman, Niinistö ja Uotila minusta kyllä tahallaan väärin ymmärsivät valtiova-
rainministerin viestin. Eihän se niin päin mene, että kun otamme 15 miljoonaa euroa lainaa
joka päivä ja velkasuhde on nousemassa 65 prosenttiin joka tapauksessa, niin voisi ikään
kuin avata laarit ja ottaa lisää, vaan kysymys on siitä, että nyt kun kitisten ja katisten saa-
daan yhteiskuntasopimusta maaliin, laitetaan työttömyysturvassa asioita hieman parem-
paan kuntoon ja näin poispäin, meillä on olosuhteet sellaiset, että saattaa olla, että työlli-
syys lähtee nousuun ja sen jälkeen ei tarvitse enää tehdä niin kipeitä leikkauksia. Tämä on
se marssijärjestys.

Ministeri tässä myös käytti hyvänä esimerkkinä sitä, että meillä edelleen ansiosidonnai-
nen työttömyysturva passivoi ja aiheuttaa ikään kuin osaamisen happanemista, koska sinä
aikana ei kannata ottaa töitä vastaan. Tärkein starttirahateko olisikin se, että voisi käyttää
ansiosidonnaista starttirahana, palkkatukena, koko sen määrän osalta. Kysyisinkin molem-
milta ministereiltä: mitä tälle voidaan vielä tehdä?

15.03 Mats Nylund r (vastauspuheenvuoro): Arvoisa herra puhemies! Tänään voimme
lukea lehdestä, että Saksan hallitus on myöntänyt vähintään 100 miljoonaa euroa Saksan
maidontuottajille. Useat edustajat ovat nyt kysyneet, mitä meidän hallitus aikoo tehdä. Jul-
kisuudessa on liikkunut huhuja, että semmoinen 48 miljoonan kriisipaketti olisi valmiste-
lussa mutta että se siirretään syksyyn. Jos se siirretään syksyyn, se tarkoittaa, että sen pää-
töksen jälkeen pitäisi neuvotella tuottajajärjestön kanssa, valmistaa lainsäädäntöä, valmis-
taa asetuksia, jopa muuttaa Suomen maatalousohjelma Brysselissä. Eli lopputulos: ei mi-
tään maanviljelijöille tämän vuoden aikana. Onko se hallituksen viesti? Onko se hallituk-
sen viesti? Ei mitään maanviljelijöille. — Kiitos.

Ensimmäinen varapuhemies Mauri Pekkarinen:  Ja vielä vastauspuheenvuorot tähän
keskusteluvaiheeseen edustajille Ojala-Niemelä, Järvinen, Anttila, ja näillä mennään.

15.05 Johanna Ojala-Niemelä sd (vastauspuheenvuoro): Arvoisa puhemies! Positiivista
tässä on se, että työministeri Lindström on ilmoittanut hallituksen luopuvan tästä erillises-
tä työnäytteestä, SDP:nkin toivomusten mukaisesti. Kyllä voi sanoa, että tämä on työttö-
mien nöyryyttämistä, ja pidän hyvänä sitä, että tästä luovutaan.

Mutta huolissani olin siitä, niin kuin moni muukin tässä salissa, että työllisyyteen ei tule
lisäpanostuksia vaan päinvastoin työttömyyden hoito laiminlyödään. Nyt on kaikki yhden
kortin varassa siinä, syntyykö tämä kilpailukykysopimus vai ei. Se on vaikea ratkaisu, sii-
nä kuitenkin puhutaan ihmisten työehtojen heikentämisestä. Toisena puolena olivat nämä
17



Pöytäkirjan asiakohta PTK 61/2016 vp
veronalennukset ja leikkausten perumiset, ja kysynkin teiltä, valtiovarainministeri Stubb:
oletteko sananne mittainen mies ja tuletteko toteuttamaan nämä lupaukset?

15.06 Heli Järvinen vihr (vastauspuheenvuoro): Arvoisa puhemies! Pakko palata het-
keksi Talvivaaraan. On selvää, että koko tämä sali murehtii kainuulaisten työpaikkojen
suhteen, mutta kainuulaiset työpaikat on helpompi korvata kuin kainuulainen luonto, jos
sen ensin pahasti pilaamme. Ja näin valitettavasti on osin jo käynyt.

Kun vihreät olivat hallituksessa viime kaudella, silloin kunnioitettiin ympäristölainsää-
däntöä, ja jos ministeri Rehn muistaa, vihreät ulostettiin hallituksesta hyvä tovi ennen hal-
lituksen loppukautta (Markku Rossi: Miten se ulostus tapahtui?) — Siitä voi ehkä naapu-
rinne kertoa teille yksityiskohtia. — Mutta nyt uudet tiedot kertovat siitä, että purkuputki
Nuasjärveen on valitettavasti toteuttanut ne pahimmat pelot eli se on muodostanut hape-
tonta sedimenttiä, pohjakerrosta, Nuasjärven pohjaan. Ja kysymys kuuluu, ministeri Rehn:
mitä te aiotte tehdä sille, että (Puhemies koputtaa) tämä kehitys ei pääse enää jatkumaan?

15.06 Sirkka-Liisa Anttila kesk (vastauspuheenvuoro): Arvoisa puhemies! Täällä käy-
tettyihin puheenvuoroihin kilpailukykysopimuksen saamisesta on erittäin helppo yhtyä. Se
samalla — paitsi että se on erittäin tarpeellinen — myöskin säilyttää meillä sopimusyhteis-
kunnan.

Minäkin puuttuisin parilla sanalla tähän maatalouden ankeaan tilanteeseen. Totuus on
se, että Venäjä-pakotteet yhdistettynä kaupan halpuuttamiseen ovat johtaneet siihen, että
viljelijän elinkeino on erittäin kannattamatonta. Tätä taustaa vasten Senaatintorille ko-
koontui mittava joukko viljelijöitä, ja heitä vastassa olivat hallituksen ministerit: pääminis-
teri ja valtiovarainministeri ja myöskin maatalousministeri. Silloin syntyi ajatus ja toive
siitä, että heidän hätäänsä tullaan vastaan, ja nyt minä todella vetoan, että tämä asia myös-
kin hoidetaan. Jos se todella siirtyy syksyyn, niin liian moni tila menee sinä aikana kon-
kurssiin. (Mats Nylund: Aivan!) Täällä edustaja Nylund oli siinä oikeassa, että aikataulut
EU:n kanssa vievät todella aikaa, ja sen takia pitäisi päästä alkuun, näitä asioita hoitamaan.
Viljelijöitä ei saa rangaista siitä, että meillä on Venäjä-pakotteet ja kaupan halpuuttaminen.

Ensimmäinen varapuhemies Mauri Pekkarinen:  Nyt ministeri Stubb, 2 minuuttia pai-
kan päältä, ja ministeri Rehn, ilmeisesti 1 minuutti paikan päältä.

15.08 Valtiovarainministeri Alexander Stubb (vastauspuheenvuoro):  Arvoisa puhe-
mies! Tässä vaiheessa ehkä puutun kahteen asiaan, joista kysyttiin täsmällisemmin.

Ensimmäinen on verotus ja kilpailukykysopimus. Hallitusohjelmassahan todetaan, että
jos julkinen talous vahvistuu 0,5 prosenttia eli karkeasti noin 2 miljardia euroa, niin silloin
hallitus tulee vastaan miljardin euron verohuojennuksilla. Meidän marssijärjestyksemme
on nyt se, että me odotamme lopputulosta neuvotteluista ja siitä hetkestä eteenpäin valtio-
varainministeriössä me laskemme kokonaisarviona, mikä on vaikutus julkiseen talouteen,
mikä on vaikutus bkt:n kasvuun, ja sen pohjalta me teemme laskelmat verotuksen puolella.
Uskon, että verohuojennuksia tulee, mutta niiden mittaluokkaa ei tässä tällä hetkellä pysty
sanomaan, koska me emme tarkkaan tiedä, miten paljon  kilpailukyky tulee  julkiseen ta-
louteen vaikuttamaan.

Toinen täsmäkysymys, joka taisi tulla viidessä tai kuudessa kysymyksessä, oli erittäin
ajankohtainen ja hyvä, liittyi maatalouteen. Ensimmäinen huomio siihen on se, että kehys-
18



Pöytäkirjan asiakohta PTK 61/2016 vp
päätöksessähän me sovimme kertaluontoisesta 34 miljoonan euron tuesta maatalouteen.
Tämähän ei tietenkään riitä mutta helpottaa toivottavasti tuskaa tässä vaikeassa tilanteessa.
Uskon, että meidän maataloutemme ei ole vaikeassa tilanteessa pelkästään Venäjä-pakot-
teiden kanssa vaan se muodostaa huomattavasti monimutkaisemman vyyhdin.

Me sovimme lisätalousarvion yhteydessä, että me palaamme tähän kriisipakettiin syk-
syn aikana ja ennen sitä me selvitämme, millaisia tukia voimme vielä tässä vaiheessa Eu-
roopan unionilta saada, ja samalla me pyrimme tekemään sellaisia toimia, jotka purkavat
sääntelyä maatalousalalta, koska se on vahvasti normitettu ala. Kuten tuossa entinen maa-
talousministeri Sirkka-Liisa Anttila hyvin totesi, kysehän on yrittäjistä, jotka tekevät 12-,
14-, 16-tuntisia päiviä ja elävät tällä hetkellä todellakin minimitasolla. Me pyrimme teke-
mään kaikkemme sen eteen, myös muita keinoja käyttäen, että jonkinnäköinen helpotus tu-
lee. (Puhemies koputtaa) Meillä on jakamatonta varausta (Puhemies koputtaa) 94 miljoo-
naa jäljellä syksylle. Kriisipaketin yhteydessä syksyllä, (Puhemies koputtaa) elokuussa,
me katsomme tilanteen uudestaan.

Ensimmäinen varapuhemies Mauri Pekkarinen: Nyt ministeri Rehn, 1 minuutti paikan
päältä.

15.10 Elinkeinoministeri Olli Rehn (vastauspuheenvuoro): Puhemies! Kuten edustaja
Alatalo totesi ja mihin myöskin edustajat Rossi ja Kiuru ja Ihalainen viittasivat, Suomen
kansantalous käy rakennemuutosta tällä hetkellä lävitse, rajua rakennemuutosta. Jatkossa
Suomen kansantalous on paljon monimuotoisempi kuin aiemmin, se on sitä jo tällä hetkel-
lä. Luovat alat, ict-palvelut, cleantech, biotalous, ylipäänsä kestävä, vihreä talous tulee
muodostamaan yhä merkittävämmän osan Suomen kansantaloudesta. Kaivannaisteolli-
suus on osa sitä monimuotoista kokonaisuutta, kunhan se on nimenomaan kestävää kaivan-
naisteollisuutta, ja sen takia hallitus kantaa erityisesti huolta ympäristöturvallisuudesta
Terrafamen osalta.

Maatalouden suhteen: Kuten miniseri Stubb totesi, hallitus kantaa syvää huolta suoma-
laisen maatalouden kannattavuudesta. Me käymme toimenpiteisiin, ja puhdas suomalai-
nen ruoka on ehdottomasti nähtävä myöskin Suomen talouden kannalta voimavarana.

Ensimmäinen varapuhemies Mauri Pekkarinen: Käymme vielä hetkisen, ei kovin pit-
kään enää, tätä debattia. Siirrymme kohta varsinaisiin puheenvuoroihin. Myönnän vielä
muutamia vastauspuheenvuoroja, ensimmäisenä edustaja Harakka, sitten Laukkanen, sit-
ten Hoskonen ja sitä rataa.

15.11 Timo Harakka sd (vastauspuheenvuoro): Arvoisa puhemies! Pari kysymystä Tal-
vivaarasta:

Työllisyys on äärimmäisen tärkeä asia varsinkin Kainuussa, jossa liian moni on vailla
työtä, mutta niinhän on luontokin. Jotta Talvivaara olisi kannattava, sen pitäisi lisätä tuo-
tantoaan nykyisestä. Bioliuotusmenetelmässä 1 tonni nikkeliä synnyttää monikymmenker-
taisen määrän useita vaarallisia jäteaineita. Vesien hallinta on valtavan vaikeaa. Erään ar-
vion mukaan kannattava kaivos tarvitsisi uuden kipsisakka-altaan joka toinen vuosi. Siis
mitä tuottavampi kaivos, sitä suurempi kuormitus ympäristölle. Jos toivomme, että Terra-
fame olisi työllistävä ja kannattava, tähän ympäristöhaasteeseen pitää vastata. Miten? Täs-
19



Pöytäkirjan asiakohta PTK 61/2016 vp
sä oli yksi kysymys, johon pyysimme hallitukselta puolueetonta selvitystä, mutta emme
sitä saaneet. Mikä on ministeri Rehnin näkemys tähän kysymykseen, olisi hyvä kuulla.

Juuri valtiovarainvaliokunnassa kuulimme, että Terrafame Group on teettänyt toimin-
nastaan teknisen selvityksen. On selvää, että valiokunnan on saatava käyttöönsä kaikki val-
tioneuvoston valmisteluasiakirjat, (Puhemies koputtaa) muistiot ja selvitykset, jotta näin
mittava, satojen miljoonien päätös saataisiin tehtyä. Suhtaudutteko esitykseen myönteises-
ti?

15.12 Antero Laukkanen kd (vastauspuheenvuoro): Arvoisa herra puhemies! Ministe-
reiden vastaukset liittyen tähän maatalouden ja viljelijöiden ahdinkoon eivät todellakaan
tyydytä. Huhtikuun alussa he olivat täällä kertomassa tarpeensa; nyt mennään kohta kesä-
kuuta, ja vastaus on, että elo—syyskuussa saatamme tuoda tähän joitakin uusia näkemyk-
siä. Kun on tämä ajattelutapa, että hallinnollisella näpertelyllä siellä voitaisiin täyttää
maanviljelijän oma vatsa, on tilanne aika korni. Tällä hetkellä peltoja kastelevat hiki ja vil-
jelijöiden kyyneleet, koska se, mikä heille kuuluu, ei heille näytä olevan edes matkalla mil-
lään tavalla. Tämä on aika käsittämätöntä, että keskustavetoinen hallitus pystyy tällaiseen
toimintaan. Teidän oma etujärjestönne kiertää täällä oppositiopuolueita, pyytämässä meil-
tä apua, voisimmeko tehdä jotain, että tilanteeseen tulisi muutos. Tämä on ennenkuuluma-
tonta, ja ihmettelen ja kysyn: eikö yhtään paina omaatuntoa tämä tilanne?

15.14 Hannu Hoskonen kesk (vastauspuheenvuoro): Arvoisa herra puhemies! On hyvä,
että tällä hetkellä elämme niitä aikoja, että on todellakin tapahtumassa. Ensimmäiset mer-
kit talouden kasvu-uralle saamisesta ovat jo tapahtuneet, ja tätä tilannetta meidän tulee par-
haamme mukaan edistää kaikin keinoin, mitä Suomen eduskunta pystyy tekemään. Tämän
takia kilpailukykysopimus on saatava aikaan ja nimenomaan niin, että siinä ovat mahdol-
lisimman kattavasti kaikki liitot mukana. On aivan välttämätöntä, että me saamme ulko-
maankaupan toimimaan. Tällä hetkellä Suomessa elämme tilanteessa, että vain metsäteol-
lisuudella tuntuu menevän todella hyvin mutta kaikilla muilla kaupan aloilla viennissä on
vaikeuksia — tätä karua kieltä kertovat meille kaikki vientitilastot. Tämän takia on välttä-
mätöntä, että saamme todellakin työttömyyden laskemaan, koska sitä kautta me saamme
aidosti valtiontalouden haltuun, koska se 5 miljardia, mikä työttömyyden vuotuinen kus-
tannus on, on aivan valtava summa. Ja siihen vaikuttamalla, tarjoamalla ihmisille töitä,
pystymme vaikuttamaan valtiontalouden tilanteeseen ja ennen kaikkea luomaan sitä hyvää
(Puhemies koputtaa) muillekin, ei vain pelkästään niille ihmisille, jotka (Puhemies koput-
taa) ovat tällä hetkellä vaikeuksissa. 

15.15 Ozan Yanar vihr (vastauspuheenvuoro): Arvoisa herra puhemies! Valtiovarainmi-
nisteri sanoi, että leikkauslinjasta on siirryttävä. Minä aidosti toivon, että tämä on hallituk-
sen uusi linja, mutta kannattaa muistaa, että ne leikkaukset, jotka tehtiin vaalikauden alus-
sa, vaikuttavat koko vaalikauteen. Eli ne leikkaukset, jotka tehdään esimerkiksi osaami-
seen, koulutukseen ja niin edelleen, vaikuttavat meidän koko tulevaisuuteen. Tämä kannat-
taa pitää mielessä, kun puhuu tällaisesta linjanmuutoksesta. Ja on myös hyvin harmillista,
että hallitus ei ole lisännyt työllisyysmäärärahoja tarpeeksi — tai itse asiassa ei yhtään sel-
laisia, jotka olisivat kohdennettuja. Eikö hallitus usko työvoimapolitiikkaan? Julkisen puo-
len on tultava apuun, kun ihmiset haluavat työtä. — Kiitos.
20



Pöytäkirjan asiakohta PTK 61/2016 vp
15.16 Toimi Kankaanniemi ps (vastauspuheenvuoro): Arvoisa puhemies! Minusta on
hienoa, että hallitus on saanut velkaantumisen taittumaan. (Pia Viitasen välihuuto) Tämä
noin 5,7 miljardia on huomattavasti vähemmän kuin viime vaalikaudella. Viime vaalikau-
den hallitukset ottivat 20 miljardia suoraa velkaa valtiolle ja leikkasivat kuntien val-
tionosuuksia niin, että suurelta osin niiden vaikutuksesta kunnat velkaantuivat neljässä
vuodessa 6 miljardia. Valtion kassa oli viime vaalikauden alussa 11 miljardia, nyt se on 4
miljardia. Eli yli 6 miljardia syötiin viime vaalikauden aikana valtion kassaa. Omaisuutta
myytiin 3,3 miljardilla eurolla. Tämän seurauksena syntyi 100 000 työtöntä ja vuosina
2012, 2013 ja 2014 oli negatiivinen bkt. Eli eivät nämä tulokset kyllä ole ylpeydenaihe teil-
le, sosialidemokraatit, jotka olitte vahvasti (Puhemies koputtaa) vastuussa. Nyt on lähes
miljardin maahanmuuttokustannukset vielä uutena otettava huomioon tässä laskelmassa.

15.17 Tarja Filatov sd (vastauspuheenvuoro): Arvoisa puhemies! Lamassa on aina kol-
me aaltoa. Ensin sakkaa talous, sen jälkeen rupeaa työttömyys nousemaan, mutta kun nämä
kaksi jo alkavat kohentua, niin sosiaalinen lama jää. Jos katsoo hallituksen omia talous- ja
työllisyysennusteita, niin ne kertovat sen, että vaikka meillä työllisyydessä tapahtuisi po-
sitiivista kehitystä, mitä ei tähän mennessä ole kovinkaan paljoa tapahtunut, niin pitkäai-
kaistyöttömyys kasvaa. Ja se suuri huoli on, että tuosta pitkäaikaistyöttömyyden kasvusta
jää taloudellisesti erittäin kallis sosiaalinen aalto ja inhimillisesti erittäin raskas.

Toivonkin, että hallitus tosissansa miettisi syksyn budjettiriiheen niitä lisävälineitä, joil-
la pitkäaikaistyöttömyyteen puututaan. Yksi väline, joka palvelisi nyt näitä rakennemuu-
tospaikkakuntia, vaikkapa sitten Microsoftin tai Terrafamen ja Talvivaaran jälkien korjaa-
mista, olisi esimerkiksi se, että omaehtoisen koulutuksen kriteereitä helpotettaisiin. (Puhe-
mies koputtaa) Se mahdollistaisi kouluttautumisen työttömänä olemisen sijaan. (Puhemies
koputtaa)

Kun valtiovarainministeri käytti esimerkkiä henkilöstä, (Puhemies koputtaa) joka oli an-
siosidonnaisella eikä ollut työhalukas, niin itse asiassa jos te-toimistoissa olisi (Puhemies
koputtaa) riittävästi henkilöstöä ja he tekisivät tälle kyseiselle henkilölle työtarjouksen...

Ensimmäinen varapuhemies Mauri Pekkarinen: Edustaja, nyt ylittyy vähän liikaa tuo
sanottu minuutin raja.

...niin hän ei voisi sitä vuotta odottaa.

15.18 Katri Kulmuni kesk (vastauspuheenvuoro): Arvoisa herra puhemies! Yhdyn kyllä
siihen huoleen, mitä tässä keskustelussa on tullut esille liittyen maatalouden vaikeaan ti-
lanteeseen. Kyllähän se on konkreettisesti yksi niistä ammattiryhmistä, joka on suoraan
saanut iskuja kansainvälisen politiikan seurauksena. Suuret, merkittävät vientialueet eivät
ole nyt mahdollisia, satojen miljoonien eurojen menetyksiä ei pystytä EU:n tai kansallisil-
lakaan tukipaketeilla mitenkään kompensoimaan riittävästi, joten jäljelle jää ainoastaan oi-
keastaan uusien vientimarkkinoiden saaminen. Niitä pitäisi tietenkin saada hirvittävän no-
peasti. Kyllähän joku Aasian ruoan verkkokauppa on semmoinen, mihin Suomen pitäisi
korkean teknologiankin maana päästä käsiksi.

On kuitenkin hyviäkin piirteitä. Täällä on aika negatiivisesti puhuttu taloudesta, ja se tie-
tenkin oppositiolle aina kuuluukin. Mutta uskon itse, että pieni käänne on tapahtumassa.
21



Pöytäkirjan asiakohta PTK 61/2016 vp
Kyllähän meidän bkt kääntyy plussalle, vaikka se on vain pieni se plussa, mutta se on kui-
tenkin parempi kuin se miinusmerkkinen asia.

Vielä olisin kysynyt ministeri Rehniltä: kuinka optimistinen te olette näiden Talvivaa-
ran neuvottelujen jatkon suhteen eri investoreiden kanssa?

Ensimmäinen varapuhemies Mauri Pekkarinen: Ja vielä vastauspuheenvuorot edusta-
jille Meri ja Mäkisalo-Ropponen, sen jälkeen ministeri Rehnille minuutin vastauspuheen-
vuoro ja sitten parin minuutin päätöspuheenvuoro valtiovarainministerille. Jos vielä sitten
aivan välttämätöntä debatoitavaa on, jätetään varaus siihen. Lähtökohtaisesti siirrymme
puhujalistaan.

15.20 Leena Meri ps (vastauspuheenvuoro): Arvoisa puhemies! Muutamia asioita.
En nyt haluaisi palata näihin ikäviin debatteihin ja syyttelyihin, mutta haluan korjata,

kun täällä on puhuttu tuosta, että peruttiin tämä neljän kuukauden ilmaistyö: Ministeri
Lindströmhän kertoi tästä työnäytteestä, joka oli vapaaehtoinen, ja siinä haettiin erilaisia
malleja työmarkkinaosapuolten kanssa. Hän kertoi, että se peruutetaan, mikäli se ei näytä
onnistuvan. Minusta on hyvä, että keksitään keinoja. Kun täällä huudetaan työllisyyden pe-
rään, minäkin huudan. Halusin nyt vain, että jospa nyt lopetettaisiin näitten väärien ter-
mien käyttäminen.

Se, mikä on hienoa, on se, että tässä omaishoidon ja perhehoidon kehittämisessä on kun-
nille varattu riittävästi määrärahoja. Itsekin kunnallispoliitikkona saa olla monesti huolis-
saan, koska kuntien valtionosuudet ovat viime vuosina pienentyneet ja kuitenkin edellyte-
tään tiukkaa budjettikuria siitä, ettei joudu alijäämämenettelyyn elikkä tähän kuntaliitos-
selvitykseen.

Haluan vielä lopuksi sanoa sen — kun perustuslakivaliokunnassa istun ja täällä on pu-
huttu siitä, että voitaisiin ottaa esimerkiksi velkaa lisää — että perustuslaillisiin argument-
teihin tukeutumiseen liittyy myös se, että me emme syö nyt tulevaisuutta ja hyvinvointiyh-
teiskuntaa. Meidän on pidettävä (Puhemies koputtaa) se tasapainossa, se on perustuslailli-
nen velvollisuus (Puhemies koputtaa) lainsäätäjällä.

15.21 Merja Mäkisalo-Ropponen sd (vastauspuheenvuoro): Arvoisa puhemies! Pitkäai-
kaistyöttömyys on jatkanut valitettavasti kasvuaan: 17 000 pitkäaikaistyötöntä enemmän
kuin vuosi sitten. Tarvitsemme siis kokonaisvaltaisen pitkäaikaistyöttömyyden torjuntaoh-
jelman, kuten edustaja Ihalainenkin täällä aiemmin sanoi.

Minulla on ollut mahdollisuus seurata pitkään työttömänä olleiden kansalaisraatitoimin-
taa, jossa pitkäaikaistyöttömät arvioivat saamiaan palveluita. Asiakasraati antoi erityisen
kriittistä palautetta te-toimistojen toiminnasta. He totesivat, ettei puhelimeen vastata, net-
tisivut ovat hankalia käyttää ja henkilökohtaista tapaamisaikaa ei kerta kaikkiaan saa. Mut-
ta myös te-toimistojen työntekijät viestivät samanlaista hätää. Resurssit ovat niin huonot,
etteivät he pysty hoitamaan tehtäviään edes tyydyttävällä tavalla. Jopa nuoret joutuvat
odottamaan ensimmäistä tapaamista asiantuntijan kanssa puolesta vuodesta vuoteen. Nuo-
ria ei saisi laittaa odottamaan, sillä me tiedämme, että neljän kuukauden (Puhemies koput-
taa) toimettomuus johtaa nuorten syrjäytymisriskin kasvuun.

Ensimmäinen varapuhemies Mauri Pekkarinen: Ja nyt ministeri Rehn, 1 minuutti pai-
kan päältä. 
22



Pöytäkirjan asiakohta PTK 61/2016 vp
15.22 Elinkeinoministeri Olli Rehn (vastauspuheenvuoro):  Puhemies! Edustaja Hara-
kan kysymykseen totean, että hallitus on valmis pitämään eduskunnan ja asianomaiset va-
liokunnat, etenkin talousvaliokunnan ja valtiovarainvaliokunnan, täysin informoituina. Me
tiedämme hyvin tämän asetelman tällä hetkellä — tämä on vastaus myöskin edustaja Hei-
nosen aikaisemmin esittämään kysymykseen. Kun katsotaan bruttokustannuksia, niin ne
ovat sulkemisvaihtoehdossa tämä 144 miljoonaa euroa, joka on tähän budjetoitu, myöhem-
mässä vaiheessa 162, ja metallien myynnistä tulee 167, siis tämän hetkisten arvioiden mu-
kaan nikkelin nykyhinnoilla, elikkä bruttokustannusarvio on 473 miljoonaa, ja nettona se
on hieman päälle 300 miljoonaa euroa eli 144 plus 162 ja mahdollisesti vielä tämä veden-
puhdistamo päälle.

Edustaja Filatovin kommenttiin, kysymykseen pitkäaikaistyöttömyydestä totean vain
sen, että juuri sen takia, että me kykenemme pysäyttämään pitkäaikaistyöttömyyden kas-
vun ja parantamaan suomalaisen työn ja tuotannon kilpailukykyä, me tarvitsemme kilpai-
lukykysopimuksen. Sen takia vetoankin kaikkiin tahoihin, että tämä loppusuora vedettäi-
siin niin, että saadaan se todellakin maaliin ja kyetään parantamaan kestävän kasvun ja uu-
sien työpaikkojen syntymisen edellytyksiä.

Ensimmäinen varapuhemies Mauri Pekkarinen: Ministeri Rehnin puheenvuoron joh-
dosta täällä on kaksi puheenvuoroa pyydetty, ja annan ne, elikkä edustajille Harakka ja
Rossi, ja sitten puheenvuoro valtiovarainministerille.

15.24 Timo Harakka sd (vastauspuheenvuoro): Arvoisa puhemies! Kiitos ministerille.
Ette kuitenkaan vastannut tähän esittämääni kysymykseen: voiko valiokunta saada käyt-
töönsä valtioneuvoston päätösasiakirjat, muistiot ja selvitykset, mukaan lukien esimerkik-
si Terrafamen juuri tilaaman teknisen selvityksen toiminnasta, jotta voimme tämän satojen
miljoonien eurojen päätöksen tehdä asianmukaisilla tiedoilla? Tästä ehkä hyvä esimerkik-
si on ministerin juuri äsken esittelemät luvut, joissa hän esitti Terrafamen metallien myyn-
tiarvioksi 167:ää miljoonaa euroa. Se on laskettu 1 000 euroa kalliimmalla nikkelin hinnal-
la kuin mikä nyt on tosiasia. Toisin sanoen jo tästä syntyy 20 miljoonan euron erotus tuon
arvion ja tämän päivän välille. Tämä kuvaa sitä, että meillä täytyy olla asianmukaiset ja
parhaat paperit, joten uudistan kysymyksen.

15.25 Markku Rossi kesk (vastauspuheenvuoro): Arvoisa herra puhemies! Kiitoksia,
edustaja Filatov. Tuo teidän puheenvuoronne ja lähestymiskulma pitkäaikaistyöttömyy-
teen laman tai taantuman jälkeen oli todellakin myös koskettava, koska moni meistä muis-
taa myös 90-luvun ajalta tilanteen, jolloinka syntyi konkurssiaalto, työttömyyttä, ja sen jäl-
keen sosiaalinen eriarvoisuus lisääntyi ja ongelmat ovat tänäkin päivänä osittain suomalai-
sessa yhteiskunnassa. Tämä on todella suuri ongelma, mihin ministeri Rehn omassa pu-
heenvuorossaan myös viittasi: Totta kai nyt hallitus tekee työtä parhaillaan kaiken aikaa
sen suhteen, kuinka me saamme uudistettua suomalaisia rakenteita, kuinka me saamme li-
sää työllisyyttä, yrittäjyyttä, Suomen kansantaloutta paremmalle tolalle. Kaikki nuo edus-
taja Kankaanniemen aikaisemmin mainitsemat luvut olivat kyllä korutonta kertomaa, hy-
vin laskettuja asioita, mutta ne olivat faktaa, ja se kertoo siitä, että jos Suomen taloutta ja
meidän järjestelmäämme ei pystytä uudistamaan, niin meille syntyy (Puhemies koputtaa)
pitkäaikaistyöttömyyttä ja sosiaalista ongelmaa yhä enemmänkin, ja tässä mielessä kyllä
kiitos, tästä on hyvä jatkaa.
23



Pöytäkirjan asiakohta PTK 61/2016 vp
Ensimmäinen varapuhemies Mauri Pekkarinen:  Valtiovarainministeri Stubb, noin 2
minuuttia — voi paikan valita.

15.26 Valtiovarainministeri Alexander Stubb (vastauspuheenvuoro):  Arvoisa puhe-
mies! Lyhyen kaavan mukaan meidän talouspolitiikkamme peruslinja oikeastaan muotou-
tuu viidestä kokonaisuudesta, joita tässäkin salissa on tänään monella tavalla kosketeltu.

Ensimmäinen on velkaantumisen taittuminen. Se on tavoite, johonka me pyrimme vuo-
teen 2019 mennessä. Mutta siihen liittyy totta kai monta muuta kokonaisuutta: työllisyys-
tilanne on niistä yksi, veropolitiikka on tietysti toinen, ja kolmas on se tapa, jolla me pys-
tymme etenemään meidän kokonaissopeuttamistavoitteemme kanssa.

Toinen kulmakivi on tietysti työllisyyspolitiikka — monet puuttuivat pitkäaikaistyöttö-
myyteen. Tilannehan on siis meillä se, että meillä työttömyyden kesto on noussut 52 viik-
koon. Jos meidän tavoitteenamme on nostaa työllisyysprosentti 68:sta 72:een, niin se hoi-
tuisi sillä, että meillä työttömyyden kesto tulisi alas 36 viikkoon. Se olisi meidän velkaan-
tumisen taittamisen näkökulmasta, meidän työllisyyden näkökulmasta ja kokonaistalou-
den näkökulmasta se paras ratkaisu. Nyrkkisääntöhän on se, että prosentin lisäys työlli-
syysasteeseen on julkisen talouden puolella noin 600 miljoonaa euroa.

Sen lisäksi kolmas kulmakivi meillä tietysti on tuo veropolitiikka, ja siinähän hallituk-
sen tulokulma alusta saakka on ollut se, että pyrimme siihen, että kenenkään verotus ei tä-
män vaalikauden aikana kiristy. Kun panostamme verohuojennuksiin, ne liittyvät nimen-
omaan työllisyyden verottamiseen ja sellaisiin, jotka lisäävät Suomessa toimeliaisuutta.

Meidän neljäs kulmakivemme, siis velkaantumisen, työllisyyden ja verotuksen lisäksi,
talouspolitiikassa on tietysti rakenteelliset uudistukset, mukaan lukien sote-uudistus, joka
on kuitenkin ehkä Suomen julkisen talouden historian yksi suurimpia uudistuksia.

Viimeinen kulmakivi on normien purku, liittyvätpä ne sitten maatalouteen tai kauppo-
jen aukioloaikoihin tai vaikkapa alkoholilainsäädännön vapauttamiseen. Ne ovat kaikki
sellaisia toimenpiteitä, joihinka tämä hallitus pyrkii, on pyrkinyt ensimmäisen vuoden ai-
kana ja pyrkii seuraavien kolmen vuoden aikana myös.

Ja viimeisenä huomiona lopetan siihen, mistä lähdimme liikkeelle. Tämä hallitus on nyt
tehnyt ne kaikista vaikeimmat ja kipeimmät leikkauspäätökset. (Puhemies koputtaa) Me
pyrimme siirtymään leikkausmoodista työllisyysmoodiin. Sillä tavalla tämä maa lähtee uu-
destaan nousuun. (Markku Rossi: Se on oikea linja!)

Ensimmäinen varapuhemies Mauri Pekkarinen:  Siirrymme puhujalistaan. 

15.29 Mats Nylund r: Arvoisa herra puhemies, ärade herr talman! Regeringens andra til-
läggsbudget försummar helt och hållet den kris vi har i modernäringen, i jordbruket. Här
anslås 144 miljoner euro för kapitalisering av Terrafame. Den har debatterats flitigt i dag.
Ännu mer pengar i det bottenlösa hål som Talvivaara utgör. Samtidigt finns här inget, inte
en endaste euro, för jordbruket som befinner sig i sin djupaste kris under hela vårt medlem-
skap.

On vain reilut kaksi kuukautta siitä, kun yli 5 000 maanviljelijää ja yli 600 traktoria osoitti
mieltään Senaatintorilla. Silloin pääministeri, valtionvarainministeri ja maa- ja metsäta-
lousministeri olivat paikalla. Sanoma oli selkeä: hallitus kuulee maanviljelijöiden hädän,
Mavi tullaan asettamaan maa- ja metsätalousministeriön ankaran ohjauksen alaiseksi, by-
24



Pöytäkirjan asiakohta PTK 61/2016 vp
rokratiaa vähennetään, tuet tullaan maksamaan ajoissa, ja hallitus tulee painostamaan
Brysseliä, jotta saisimme kompensaatiota. Nyt me tiedämme, mitä on tapahtunut: Ei mi-
tään, tiloilla ei ole nähty muutosta. Tukia ei ole maksettu, Brysselistä ei tullut apua. Lau-
suntokierroksella oleva hallituksen periaatepäätös julkisten hankintojen tiukemmista sään-
nöistä on jo vesittynyt, ja pari viikkoa sitten työ- ja elinkeinoministeriön työryhmä hylkäsi
lakiesityksen kaupan pelisääntöjen muuttamisesta.

Maanviljelijät ovat odottaneet pientä rahoituspakettia pelastukseksi, joka voisi auttaa ti-
loja selviämään kriisin yli. Ministeri Tiilikainen on puhunut julkisuudessa 48 miljoonasta
eurosta, mutta lisätalousarviosta ei löydy senttiäkään. Mahdollinen kriisituki tulee valmis-
tella yhteistyössä tuottajajärjestöjen kanssa, laki- ja asetusmuutokset tulee valmistella, ja
jopa muutoksia Suomen maaseutuohjelmaan tulisi tehdä. Kaikki tämä tulee neuvotella ja
hyväksyttää EU:n komissiolla. Mitään tästä ei saa edes alkaa valmistella ilman määrära-
haa. Hallitus on nyt passiivisuudellaan varmistanut, että kriisipakettia ei nähdä tänä vuon-
na. Mahdollinen syksyllä tuleva paketti siirtyy automaattisesti seuraavaan vuoteen.

Maanviljelijät ovat vihaisia, pettyneitä ja alkavat olemaan katkeria, kaikella oikeudella:
taas lisää rahaa Terrafamelle — ja ei mitään maataloudelle. Nähtävästi hallitus on taas
unohtanut, että Suomen elintarvikeketju työllistää yli 300 000 henkilöä ja että perusta tälle
on meidän 50 000 maatilaa. Kuunnelkaa nyt, hallitus, maanviljelijöiden sanomaa, ja teh-
kää se heti. Kriisi on syvä, ja paniikki hiipii monelle tilalle. Reagoikaa, ennen kuin on liian
myöhäistä.

15.33 Olavi Ala-Nissilä kesk: Arvoisa herra puhemies! Ajattelin lyhyesti kommentoida
talouden suurta kuvaa. Ehkä sitä ennen — vaikka minulla ei ole tapana esittää lisämenoja
valtion budjettiin — tästä, mitä edustaja Nylund tässä totesi: Kyllä tuo maatalouden kriisi-
paketti olisi tärkeää nyt hoitaa. Sehän on mahdollista vielä tämänkin lisätalousarvion yh-
teydessä hoitaa, koska muutoin se, aikataulullisesti ja muutoin, menee liian kauaksi, ja kun
tilanne tiedetään, niin näkisin, että tämä pitää hoitaa, vaikka tiedämme näiden kehysten ah-
tauden.

Todella, tämä talouden suuri kuva on tärkeää pitää mielessä: työllisyyden parantami-
nen, talouskasvuun pääseminen, sote- ja maakuntauudistusten toteuttaminen, velkaantumi-
sen saaminen hallintaan ja sitten myöskin kilpailukyvyn parantaminen, jota edistää keskei-
sesti kilpailukykysopimus. Tänään on hyvin tärkeä päivä. Tässä nyt viimeiset tiedot ovat
taas huolestuttavia — se venyy ja vanuu — mutta kyllä nyt tässä kaikkien osapuolten pitää
tuntea oma vastuunsa. Myöskin etujärjestöillä, sekä työnantajajärjestöillä että työntekijä-
järjestöillä, on totta kai oma vastuunsa, tärkeä roolinsa, jota me vielä verovaroin yhteiskun-
nassa tuemme. Etujärjestöt myöskin käyttävät hyvin suurta valtaa työeläkejärjestelmissä,
ja senkin järjestelmän takia on tärkeää, että tuo sopimus syntyy. Kysymys on myöskin luot-
tamuksesta. Taloudessa on monia vajeita, mutta jotkut näkevät, että luottamusvaje on se
pahin vaje, ja syntyessään kilpailukykysopimus luo sitä luottamusta, mitä tarvitaan. Totta
kai tarvitaan muita, yrittäjyystoimia, työllisyystoimia, työpaikkasopimista, työpaikkojen
lähidemokratiaa, ja sitä voidaan ja pitää viedä eteenpäin, kun tämä suuri sopimus ensin saa-
daan aikaan. Liikennehankkeet ovat yksi asia, nyt pientäkin peruskorjausta, ja siihenkin ra-
hoitukseen pitää uusia välineitä löytää.

Puhemies! Kyllä minua tämä eduskuntakeskustelu kiusaa sillä tavalla, että tämä suuri
kuva todella täällä unohtuu oppositiolta: koko ajan on tämä sama juttu, että nyt tästä ei saa
säästää ja meillä on joku (Pia Viitanen: Voi voi!) vastalausebudjetti, joka ratkaisee tilan-
25



Pöytäkirjan asiakohta PTK 61/2016 vp
teen. Minä katsoin vihreiden vastalausebudjettia, ja valitettavasti siellä otetaan enemmän
velkaa kuin mitä hallitus teki, ja oletetaan sellaisia kasvulukuja, jotka eivät ole realistisia.
(Pia Viitanen: SDP ottaa vähemmän velkaa!) Ja kun vihreiden pitäisi edustaa kestävää ke-
hitystä, niin te vihreät olette omalta osaltanne, edustaja Aalto, laittamassa nuorten piikkiin
isoa velkapiikkiä. Kun me tämän velkaantumismäärän vuosittain jaamme syntyvien lasten
määrällä, niin noin 100 000 euron velkakirja pitää laittaa sinne äitiyspakkaukseen mukaan.
Kyllä se on aivan liikaa.

SDP:n vastalause ei myöskään tuo juuri mitään uutta eikä ratkaise. Itse asiassa ongelma
taitaa olla, että SDP:ltä puuttuu tämä konsepti, miten muuttuvassa toimintaympäristössä
saadaan sellainen toimintamalli aikaan, millä puolustetaan suomalaista hyvinvointiyhteis-
kuntaa. Kun konteksti muuttuu, niin pitäisi konseptin muuttua, ja tämä on vaikeaa, niin
kuin olemme nähneet.

Myöskin paikallisesta sopimisesta paljon puhutaan ja pitää puhua. Siinä mennään nyt
eteenpäin ja pitää mennä eteenpäin, mutta totta kai sillä tavalla, että ihmiset pysyvät näissä
uudistuksissa mukana. Minusta hallitus, erityisesti ministeri Rehn, on tehnyt kyllä uroshe-
vosen työn tässä kilpailukykysopimuksen koko juoksemisessa; myöskin pääministeri Sipi-
lä on tehnyt todella paljon kärsivällistä työtä, jotta syntyisi tämmöinen yhteinen näkemys.
Kun siinä on yhteisestä hyvinvoinnista kysymys, niin kyllä kaikkien osapuolten pitää kan-
taa siitä oma vastuunsa.

Arvoisa varapuhemies! Nyt on aika sopia, nyt on aika uudistaa ja siten puolustaa suo-
malaista hyvinvointia.

Ensimmäinen varapuhemies Mauri Pekkarinen: Edustaja Anttila. [Pia Viitanen pyysi
vastauspuheenvuoroa.] — Edustaja Viitanen, teillä on seuraava puheenvuoro. Jo siitäkin
syystä jätän myöntämättä vastauspuheenvuoron.

15.38 Sirkka-Liisa Anttila kesk: Arvoisa puhemies! Täällä on moneen kertaan mainittu
kilpailukykysopimus ja sen todella suuri merkittävyys. Todella toivotaan, että tällä viikol-
la saadaan asiasta sellainen ratkaisu, että kilpailukykysopimus syntyy ja sitä kautta luotta-
mus Suomen talouteen saadaan palautettua. Siinä on kysymys siitä, kykeneekö suomalai-
nen yhteiskunta sopimaan asioista. Se on se kaikkein tärkein niitten kilpailukykyvaikutus-
ten rinnalla, että meillä on kyky sopia, sopimusyhteiskunta.

Tämän lisäbudjettiesityksen myönteisimpiä asioita on omaishoidon ja perhehoidon ke-
hittäminen, ja se on äärettömän tärkeä asia. Siihen on varattu rahoitusta tälle vuodelle 49,3
miljoonaa euroa, ja se tulee voimaan heinäkuun alusta. Tällä rahalla kehitetään omais- ja
perhehoitajien etuja sillä tavalla, että vapaapäiviä tulee lisää molemmille. Samalla panos-
tetaan myöskin heidän koulutukseensa ja tätä kautta heidän jaksamiseensa. Tämä muoto on
äärettömän tärkeä siitä syystä, että koko ajan meillä tarve ikäihmisten kohdalla kasvaa, ja
perhehoito on siinä erinomainen mahdollisuus. Sen lisäksi, että se on erittäin suosittua hoi-
dettavien keskuudessa, se on myöskin taloudellisesti erittäin kannattavaa verrattuna sii-
hen, jos jouduttaisiin turvautumaan laitoshoitoon. Sekin on selvää, että tietyssä vaiheessa
varmaan laitoshoitotarvettakin on. Nämä molemmat hoitomuodot ovat siis taloudellisesti
edullisia ja tulevat sitä kautta myöskin vähentämään laitoshoidon tarvetta ja sitä kautta tuo-
vat säästöjä, niin kuin hallituksen lisäbudjettiperusteluissa todetaan.

Mutta, arvoisa puhemies, varsinaisesti tulin tänne puhumaan maatalouden tilanteesta
siitä yksinkertaisesta syystä, että viljelijät ovat joutuneet tahtomattaan Venäjä-pakotteiden
26



Pöytäkirjan asiakohta PTK 61/2016 vp
maksajiksi. Viljelijöiden kohdalla, kun Venäjän-vienti loppui, elintarvikevienti loppui, sii-
tä syntyi automaattisesti ylituotantotilanne, ja ylituotantotilannehan johtaa vääjäämättä
tuottajahintojen pudotukseen — se on markkinatalouden armoton laki. Tämä yhdessä vie-
lä kaupan halpuutuskampanjoiden kanssa on merkinnyt sitä, että maatalouselinkeinon kan-
nattavuus tänä päivänä on erittäin heikko. Meillä on tiloja, tiedän sikatilojakin, erittäin suu-
riakin, jotka elävät tilanteessa, että hakeako velkasaneeraukseen vai kerta kaikkiaan lopet-
taa tuotanto, mutta sitten jos on merkittävät velat tuotantorakennuksilta, niin se lopettami-
nenkaan ei ole silloin välttämättä järkevää. Toisaalta kannattamattoman tuotannon jatka-
minenkin on mahdotonta.

Meidän pitäisi Suomessa löytää ihan toisenlainen yhteistyökulttuuri. Tänä päivänä
kauppa koko ketjun vahvimpana toimijana on päättänyt, että ruoka on se, jonka hinnalla
kilpaillaan, aivan toisin kuin Keski-Euroopassa. Ei Keski-Euroopan televisiossa ja lehdis-
sä näy ainuttakaan mainosta siitä, kuinka halpaa on ruoka. Meillä mainostetaan sen sijaan
yli 200 miljoonalla eurolla vuodessa ruoan halpuutta puhumatta sanaakaan sen laadusta.
Meidän pitäisi saada aikaan ketjussa sellainen yhteistyö, jossa kaikki kantaisivat siitä oman
vastuunsa. Tuottaja kantaa jo tällä hetkellä taloudellisesta vastuusta aivan liian suuren taa-
kan. Teollisuus jalostaa ja kauppa markkinoi. Kaupalla on se hylly, joka on se kaikkein rat-
kaisevin, jotta se tuote voidaan siirtää kuluttajalle, ja nyt kauppa lähtee siitä, että sillä on
ihan oma oikeus — niin kuin sillä varmasti vahvimpana toimijana onkin — käyttää hal-
puutusta keinona saada kauppaan lisää asiakkaita tavalla, joka otetaan suoraan tuottajan
selkänahasta. Kauppahan selittää tämän sillä tavalla, että he ovat omaa tuotantoaan, toi-
mintaansa niin paljon kehittäneet, mutta tiedän tämän tarkkaan, kun viime syksynä seura-
sin hyvin läheltä sellaisten pienempien tuottajien neuvotteluja kaupan kanssa viime loka-
kuussa: SOK, joka tässä on suurin halpuuttaja, edellytti niiltä tuotteilta, joita he seuraavana
vuonna eli nyt halpuuttavat, että sisäänostohinnan piti olla vähintään 15 prosenttia alle sen,
mitä se oli ollut vuosi sitten, aikaisemmassa sopimuksessa. Eli tällä tavalla kauppa hankkii
sen tuotteen jo selkeästi alehintaan teollisuudelta ja tuottajalle se lasku ohjautuu viime kä-
dessä. Mutta se halpuutus siellä kaupan hyllyllä ei ole 15:tä prosenttia. Tästäkin kauppa ot-
taa osan itselleen.

Haluan tätä ketjua sen takia avata, että meidän pitäisi oppia ymmärtämään tämän ketjun
toiminta ihan toisella tavalla. Ja tämä ongelma ratkeaa vain sillä, että me saamme koko
elintarvikeketjun saman pöydän ääreen neuvottelemaan siitä, miten se tuotannon lisäarvo,
joka siinä ketjussa syntyy, miljardeja, jaetaan toimijoiden kesken niin, että siitä jotain jää
myöskin sille alkutuottajalle. Nyt ei jää mitään. Viljelijän toimeentulo tänä päivänä perus-
tuu lähes yksinomaan tukien varaan, ja sitähän ei kukaan tuottaja halua, mutta tämä tilanne
vain on ajautunut siihen. Sen takia yhdyn siihen, mitä edustaja Ala-Nissilä äskeisessä pu-
heenvuorossaan sanoi: tämä asia pitää nyt hoitaa, jos meinataan suomalaista ruokaa jatkos-
sa Suomessa syödä. Ilmastonmuutos muuttaa tuottamisen olosuhteita Euroopan unionin si-
sällä niin merkittävästi. Eteläinen Eurooppa on entistä kuivempaa. Meillä täällä olisi tuot-
tamisen mahdollisuudet, mutta tapammeko me tuottajat ennen kuin tulee se aika, että meil-
lä olisi se suuri mahdollisuus?

15.44 Pia Viitanen sd: Arvoisa herra puhemies! Täällä on tuossa debatin aikana ihan oi-
kein ollut esillä yksi teema yli kaiken, ja se on tietenkin työllisyys ja ne eri keinot, millä me
pystymme turvaamaan paremman kehityksen ja sitä kautta saattamaan Suomeen kasvuun
ja nousuun. Puhemies, kyllä minun täytyy olla huolissani siitä, että jälleen kerran — tun-
27



Pöytäkirjan asiakohta PTK 61/2016 vp
tuu, että lähihistoriakin toistaa itseään siinä, että joudun olemaan tässä puhujakorokkeella
sitä toistamassa — meillä on lisätalousarvio, mistä puuttuvat lisäesitykset työllisyysmää-
rärahoiksi.

SDP:hän on vaatinut työllistämiseen lisää määrärahoja, akuuttiin tilanteeseen tässä ja
nyt. Meidän vaihtoehtobudjetissamme esitetään riittävää rahoitusta. Täytyy muistaa, että
tälle vuodellehan hallitus vähentää aktiivisen työvoimapolitiikan määrärahoja kaiken kaik-
kiaan 150 miljoonaa, ja se on kyllä aivan väärä teko aivan väärään aikaan. Nimittäin kyl-
lähän me tiedämme, että tällä hetkellä pitkäaikaistyöttömyys esimerkiksi kasvaa erittäin
huolestuttavalla tavalla. Meillä on yli 350 000 työtöntä kaiken kaikkiaan ja yli 120 000 pit-
käaikaistyötöntä, enemmän kuin viime vuonna tähän aikaan kaiken kaikkiaan näitä pitkä-
aikaistyöttömiä on, ja siksi, puhemies, me emme voi kerta kaikkiaan ummistaa silmiämme.

Erityisen ikäväksi ja surulliseksikin asian tekee se, että nyt samaan aikaan, kun tämä li-
sätalousarvio tulee, tässä on toimia Talvivaaran osalta, josta olemme kuulleet nämä surul-
liset uutiset. Samoin Microsoftin tilanne yhdistettynä aiempiin Nokian ilmoituksiin esi-
merkiksi kotiseudullani Tampereella tietää sitä, että liki 1 000 ihmistä jää mahdollisesti
vaille töitä. Nämä eivät ole sellaisia asioita, mille voi kevyesti kohauttaa olkaa tai ajatella,
että mitään ei tarvitsisi tehdä, vaan päinvastoin on ryhdyttävä toimiin. Siksi jälleen kerran
me tulemme kyllä omissa kannanotoissamme esittämään lisää rahoja työllisyyteen tässä ja
nyt. Se on mielestäni erittäin tärkeää. (Olavi Ala-Nissilä: Mistä rahat?)

Minun käsitykseni mukaan tilanne on myös se, että kävi niin, että työ- ja elinkeinomi-
nisteriöstä ministeri ei ole edes esittänyt valtiovarainministerille — käsitykseni mukaan —
lisää työllistämismäärärahoja näissä neuvotteluissa, ja siinä mielessä on vähän huono hom-
ma, jos jo valmiiksi on sen kaltainen asenne, että eihän tässä tarvitse edes esittää. Kyllähän
tietenkin olisi hyvä, että hallinnonalan oma ministeri sitten taistelisi näiden rahojen puo-
lesta. Mutta luulen, että tähän keskusteluun palataan jossain vaiheessa, kun ministeri itse
on kaiken kaikkiaan paikalla.

Tämä on kestämätön yhtälö. Työttömyys ei näytä parantumisen merkkejä, pitkäaikais-
työttömyys pahenee, nuoria työttömiä on aivan liikaa, ja samaan aikaan työllisyysmäärä-
rahoja leikataan. Eikä tässäkään lisätalousarviossa erityisen hankalina hetkinä olla niitä li-
säämässä.

Sen verran ehkä haluan tässä puheenvuorossa loppuun todeta, kun täällä nousi jälleen
kerran tämä hyvin tuttu kysymys velasta, että olen todella sitä mieltä, että meidän pitää
kantaa huolta meidän velkaantumisestamme. Siksi haluan nyt tässä todeta, että kuten olem-
me kuulleet, tämä lisätalousarvio lisää, hallitus lisää tässä lisätalousarviossa, velanottoa
233 miljoonaa. Näin ollen nettolainanotto nousee liki 5,7 miljardiin 2016, kun se esimer-
kiksi 2015 tilinpäätöksessä oli 4,3 miljardia, eikä minun mielestäni näissä summissa ole
näkyvissä se, mitä täällä monet hallituspuolueiden edustajat — perussuomalaiset, keskus-
ta ja kokoomus — sanovat, että nyt sitten vähennetään velanottoa. Päinvastoin tässä käy
niin, että velkaa otetaan lisää.

SDP:n vaihtoehdossa me rakensimme oman vaihtoehtomme työllistäväksi ja rakensim-
me sen niin, että kokonaisuudessaan me ottaisimme vähemmän velkaa kuin hallitus ottaa,
minusta se on tärkeää todeta. Eli tässä suhteessa on huono sanoa tai väittää, että vaihtoeh-
toja ei olisi. Niitä on aina, arvovalintoja tehdään. Siinä mielessä on ollut ikävä seurata sitä,
että hallituksen arvovalinta tähän leikkausmoodiin liittyen on ollut kovin intohimoinen ja
yltiöpäinenkin siinä suhteessa, että monta kertaa liiallinen leikkauspolitiikka silloin, kun
taloutta ihan oikein sinänsä sopeutetaan — jos leikkauksia tehdään liiallisissa määrin tai
28



Pöytäkirjan asiakohta PTK 61/2016 vp
vääriin kohteisiin — aiheuttaa myös kasvulle ja työllisyydelle vakavia ongelmia. Kyllä
kaikki talousasiantuntijatkin kantavat huolta esimerkiksi koulutuksen leikkauksista ja sii-
tä, että sosiaalisesti epäoikeudenmukaista ja epäreilua on pienituloisten ihmisten ostovoi-
man leikkaukset ja näin poispäin. Haluan sanoa, että tämä ei ole pelkästään inhimillisesti
väärin, vaan se on myös talouspoliittisesti epäviisasta, ja siksi tietenkin on tärkeää, että nyt
hallitus on ministeri Stubbin suulla ainakin kertonut, että tällainen leikkausmoodi muuttuu
työllisyysmoodiksi. Sen olisi pitänyt muuttua jo vuosi sitten tällä tavalla. Tietenkin vähän
hämmensi se, kun tuolla hallituspuolueiden joukossa välillä tuli sellaista sanomaa, että
ehkä tässä sitten joskus, jos jotain onnistuu, emme enää leikkaa. Mutta minä nyt luotan tä-
hän ministeri Stubbin sanomaan, että nyt (Puhemies koputtaa) leikkausten tie on loppu, ja
toivon todella näin olevan. Ja lisäksi toivon, että nämä hulluimmat leikkaukset, epäreiluim-
mat leikkaukset, hallitus tulee vielä perumaan.

15.51 Touko Aalto vihr: Arvoisa herra puhemies! On vielä syytä sanoa, että Talvivaaran
kaivoksen itse aiheuttamien ongelmien vuoksi neuvottelut yksityisten sijoittajien kanssa
päättyivät, eikä siitä voi ulkoistaa edes retoriikan tasolla vastuuta hallinto-oikeuden nis-
kaan. Koko entinen Talvivaaran johto istui jäähypenkillä ympäristön turmelemisesta, eikä
uusi johto ole pystynyt monista hyvistä yrityksistäkään huolimatta tekemään mustasta val-
koista. Kaivos ei ole kannattava, ja siitä on aiheutunut ja aiheutuu joka ikinen päivä mitta-
via ympäristövahinkoja. Vastuullinen yritys täyttää ympäristöluvan ehdot. Jos se ei täytä
ehtoja, se voi nyt seitsemän kuukauden aikana korjata tilanteen sen sijaan, että syyttää tuo-
maria.

Puhe siitä, että Talvivaaran kaivoksella olisi vielä mahdollisuus nousta markkinaehtoi-
sesti kannattavaksi yritykseksi, joka hoitaa talouden ohella ympäristöasiat vastuullisesti,
on kyllä tosiasioiden kiertelyä, kipeän päätöksen pehmittelyä ja poliittista populismia, jo-
hon edustaja Zyskowicz aikaisemmin viittasi. Ei pelkällä populismilla käännetä seitsemän
oikein lotossa -todennäköisyyttä realismiksi. Yksityisiä sijoittajia ei päiväunipuheilla pys-
ty vakuuttamaan. Katsotaan tosiasioita silmiin ja annetaan tuomioistuimen tehdä työnsä
rauhassa.

Kaivos ei ole tähän päiväänkään mennessä pystynyt täyttämään niitä ympäristöluvan eh-
toja, joita sille on määrätty, sillä alueelta puuttuu toimiva vesienpuhdistusjärjestelmä eikä
metallisakkojen varastoimista varten ole vieläkään rakennettu kaatopaikkoja. Nuasjärves-
tä on löytynyt purkuputken juoksutuksista johtuvia sulfaattikerrostumia, jotka ovat estä-
neet järven normaalin kierron ja aiheuttaneet happikatoa. Haluaisin kuulla, vaikkapa edus-
taja Zyskowiczilta, miten hallitus pitää huolta siitä, että nämä vastuut hoidetaan muun
muassa tästä vesitaseesta. Tässä ei ole onnistuttu aikaisemminkaan. Nyt kun louhintatoi-
minta lisääntyy, miten tässä nyt onnistutaan? Mistä tulevat takuut tähän asiaan? Ja kaivok-
sen kanssa voitaisiin toimia myös niin, että nämä voimassa olevat ympäristöluvat mahdol-
listavat jo sen kaivoksen toiminnan alasajamisen. Kaivos voitaisiin ajaa alas sillä tapaa,
että sammutetaan eri vaiheissa kaivoksen eri toimintoja ja haetaan niihin sitten erikseen
ympäristölupia, joita alasajoon vielä tarvitaan.

Sellainen kysymys ehkä hallituspuolueille yleisestikin pohdittavaksi, voitaisiinko jat-
kossa toimia niin, että edellytetään kaivoksen toimijoilta, että siitä voitosta, minkä he teke-
vät, tietty osuus rahastoidaan pahan päivän varalle, eli jos lävähtää, niin sitten se kaivos itse
vastaa niistä aiheuttamistaan vahingoista eikä huudeta valtiota apuun jälleen kerran.
29



Pöytäkirjan asiakohta PTK 61/2016 vp
Sellainen asia vielä valtiovarainministeri Stubbin kommenteista aikaisemmin — ehkä
tässä on sen verran paikan päällä hallituspuolueiden edustajia, jotka voivat kuunnella ja
tarttua tähän asiaan — että voitaisiinko nämä rakenneuudistukset, jotka ovat asioita, joita
me kaikki kannatamme, ulottaa myös meidän verotukilainsäädäntöömme, meidän verotu-
kijärjestelmäämme, jotta sieltä voitaisiin saada hieman rahaa paikasta A paikkaan B ja saa-
da nimenomaan se verotukijärjestelmä tukemaan uusia innovaatioita, uutta osaamista ja
myös suomalaisten vientimenestystä. (Olavi Ala-Nissilän välihuuto)

Ja toinen asia — vaikka edustaja Ala-Nissilä voi vastata: Onko tämä 3 miljardin euron
säästötavoite sote-uudistuksen osalta vielä voimassa, vai onko etumerkki kenties muuttu-
nut 3 miljardin euron menoksi? Tämä valinnanvapauslainsäädäntö sotki koko tämän pa-
kan aivan täysin: kustannukset tulevat nousemaan, byrokratia lisääntyy. Eikö niitä molem-
pia pitänyt tässä vähentää?

Ja asia, mitä muun muassa valiokunnassa, valtiovarainvaliokunnassa, (Olavi Ala-Nissi-
län välihuuto) kuullaan jatkuvasti, on se asiantuntijoiden näkemys siitä, että olisi paljon
fiksumpaa talouskasvun kannalta, että menosopeutusta tehtäisiin vähän vähemmän me-
noleikkausten kautta ja pikkuisen enemmän veronkorotusten kautta. Tässä on suoraan val-
tiovarainvaliokunnan asiantuntijakuulemisten ja myös valtiontalouden arviointineuvoston
suositus, että voitaisiin hieman enemmän käyttää veropalikkaa. Se on vähemmän haitallis-
ta talouskasvulle kuin näin rajut menoleikkaukset suoraan. (Olavi Ala-Nissilä: Ei ole!)

Ja edustaja Ala-Nissilälle vielä se, mitä kysyit aikaisemmin omassa puheenvuorossasi:
teidän talouslinjanne johtaisi negatiiviseen kierteeseen, jossa työttömyysmenot kasvavat ja
verotulot vähentyvät. Ja lasten koulutuksesta ja hyvinvoinnista leikkaaminen on tulevai-
suudesta syömistä eikä päinvastoin.

15.57 Ben Zyskowicz kok (vastauspuheenvuoro): Arvoisa herra puhemies! Edustaja Aal-
to, puhuitte populismista, ja niinpä palaan näkemykseeni viherpopulismista. Jos vihreiden
talouspoliittiset aivot ovat jossain, niin ne ovat teidän, edustaja Aalto, päässänne. Niinpä
nyt toistan teille kysymykseni: Kun vihreät väittävät, että heillä on vaihtoehto hallituksen
esittämille noin 4 miljardin euron säästöille, niin voisitteko te, edustaja Aalto, nyt kertoa,
mitkä nämä vaihtoehtoiset säästökohteet tai suuret veronkorotuskohteet ovat? Ja kun,
edustaja Aalto, olette aikaisemmin sanonut, että kilometrikorvauksista säästämällä syntyy
valtavasti säästöä valtiolle, niin voisitteko te luetella esimerkiksi ne yhdeksän muuta kes-
keistä säästökohdetta, kun nämä kilometrikorvaukset on jo moneen kertaan käytetty?

15.57 Olavi Ala-Nissilä kesk (vastauspuheenvuoro): Arvoisa puhemies! Edustaja Aalto
todella muutti 4 miljardin säästöt yhtäkkiä 3 miljardin lisämenoksi, noin vain. Edustaja
Zyskowicz puhui viherpopulismista, minä hiukan laajennan: Se teidän linjanne on viher-
pölhöpopulismia — viherpölhöpopulismia. Teidän vaihtoehtobudjettinne oletti muun
muassa aivan epärealistisen kasvuoletuksen, se pidensi velkaantumista, ja nyt te sanotte,
että pitäisi vielä korottaa veroja — ei, herra paratkoon — jotka ovat Suomessa aivan tapis-
sa. Jos me lähdemme työn verotusta vielä tässä korottamaan, niin silläkö me tästä Suomes-
sa nousemme? Nousemmeko me vetämällä itsemme hiuksista ylös? Tulkaa nyt, vihreät-
kin, jollain tavalla realistiselle talouspolitiikalle. Ennen, edustaja Soininvaaran aikaan ja
muuten, oli hyvin järkeviä linjauksia. Nyt on menty sellaiselle linjalle, joka ei todellakaan
ole kestävää kehitystä. Voitteko te todella mennä näin kauaksi omista aatteistanne? (Ben
Zyskowicz: Kyllä, tulee Soininvaaraa ikävä!) — On ikävä.
30



Pöytäkirjan asiakohta PTK 61/2016 vp
Ensimmäinen varapuhemies Mauri Pekkarinen:  Vastauspuheenvuoro, edustaja Hos-
konen. (Touko Aallon välihuuto) — Aalto, täältä päin johdetaan puhetta, nyt on edustaja
Hoskosen puheenvuoro.

15.58 Hannu Hoskonen kesk (vastauspuheenvuoro): Arvoisa herra puhemies! Voi sa-
noa, että edustaja Touko Aallon puheenvuoron jälkeen voi vain ihmetellä tuota Vihreän lii-
ton talouspoliittista linjaa. Heidän linjansa näköjään perustuu järjettömälle velanotolle, ja
mitä tulee teidän puheenjohtajanne Ville Niinistön linjauksiin aikanaan, kun Kreikan pank-
kitukia maksettiin, niin silloin tuntui teidän puheenjohtajastanne, että otetaan velkaa ja
maksetaan, kyllä Euroopan valtioita pitää tukea. Siellä olivat takana saksalaiset ja ranska-
laiset pankit, ja teillä oli kukkaro auki silloin Eurooppaa myöten. Missä teidän talouspoliit-
tinen linjanne on? Se on pahimman laadun pölhöpopulismia, kuten edustaja Ala-Nissilä
hyvin puheenvuorossaan kuvasi. Eihän siinä ole päätä eikä häntää, että otetaan velkaa, nos-
tetaan korkoja. Sehän tarkoittaa sitä, että välittömästi Suomi joutuisi Kansainvälisen va-
luuttarahaston hoivaan ja Kreikan tie olisi edessä. Edustaja Touko Aalto ottaa velkaa, nos-
taa korkoja ja vielä maksaa siinä samalla saksalaisten ja ranskalaisten pankkien velatkin.
(Eduskunnasta: Kuka oli pääministeri?) — Mutta tämä on teidän linjanne, tästä linjasta pi-
tää rimpuilla eroon, eikä mitään muuta. Ja mitä tulee demarienkin linjaan, niin sama kos-
kee teitäkin. Velkaa otetaan velan päälle ja sen jälkeen ollaan tyytyväisiä ja tehdään... [Pu-
hemies keskeytti puheenvuoron puheajan ylityttyä.]

Ensimmäinen varapuhemies Mauri Pekkarinen:  Nyt vastauspuheenvuoro vielä edus-
taja Aallolle, ja sen jälkeen siirrytään puhujalistaan.

15.59 Touko Aalto vihr (vastauspuheenvuoro): Näköjään sain kunnian olla hallituksen
jonkin sortin tämmöinen tunteiden purkauksen kohde ja nyrkkeilysäkki, mutta tämä nyrk-
keilysäkki kyllä pistää myös takaisin. Jos lyhyesti kommentoin: Vihreiden ajatus lähtee sii-
tä, että hallituksen tavoitteet ovat pitkälti oikeansuuntaisia, keinoissa on hiomisen varaa, ja
voidaan käyttää vähän isompaakin sahaa tähän asiaan. Keskeinen ajatushan lähtee siitä,
että rakenneuudistuksia pitää ehdottomasti tehdä. Me kannatamme niitä samalla tapaa kuin
myös te, mutta me luotamme myös verotukijärjestelmään muun muassa. Toinen keskeinen
ajatus on se, että myös menosäästöjä kannattaa tehdä mutta pitää katsoa ne kohteet, milloin
kannattaa tehdä, mitä kannattaa tehdä, ja me teemme kahden vaalikauden aikana, on pi-
dempi aikajänne siinä meidän menosopeutuksessa. Myös menosopeutuksessa me hyödyn-
nämme sitä asiantuntijatietoa, jonka takia muun muassa meillä Suomessa tutkimusta teh-
dään. Eli hyödynnetään sitä veropalikkaa pikkuisen paremmin tässä vaiheessa, se on vä-
hemmän haitallista talouskasvun osalta. Ja kannattaa hyödyntää (Puhemies koputtaa) myös
julkisia investointeja tässä vaiheessa. Ne on laskettu (Puhemies koputtaa) OECD:n kautta,
muun muassa 1:n tuottavuuskertoimia, (Puhemies: Nyt on aika jo reippaasti mennyt yli!) ja
sen kautta saadaan uutta kasvua aikaan.

Puhemies Maria Lohela: Sitten puhujalistalle.

16.00 Simon Elo ps: Arvoisa puhemies! Julkinen talous on ollut alijäämäinen jo vuodesta
2009 lähtien. Huolimatta kaikista sopeutustoimista ja ennakoidusta 0,9 prosentin talous-
kasvusta tälle vuodelle julkinen talous jää edelleen alijäämäiseksi. Velkasuhteen kasvu
31



Pöytäkirjan asiakohta PTK 61/2016 vp
suhteessa bruttokansantuloon kuitenkin hidastuu tämän hallituksen aikana. Toinen lisäta-
lousarvio lisää valtion nettolainanoton tarvetta 233 miljoonaa euroa. Vasemmisto-opposi-
tio on jo pitkään puhunut elvyttämisestä ja puhunut kovaan ääneen leikkauksia vastaan.
Totuus on kuitenkin se, että tänäkin vuonna nettolainanotoksi arvioidaan 5,6 miljardia eu-
roa. Syömävelkaa pitäisi vähentää, ja se vaatii koviakin päätöksiä. Siitäkin huolimatta voi
edustaja Antti Rinteelle todeta, että hei, me elvytetään, sillä velkataakka kasvaa. Velkasuh-
de saadaan kuitenkin hallituksen toimilla hallintaan.

Maahanmuuton piti vasemmiston mielestä olla vain rikkaus ja voimavara, mutta kuten
voimme talousarviosta todeta, menoihin ehdotetaan 230 miljoonan euron lisäystä. Tavan-
omaiseen vuosittaiseen turvapaikanhakijamäärään verrattuna kustannukset nousevat siir-
tolaiskriisin laineiden vuoksi vuoden 2016 arvion mukaan vajaaseen 800 miljoonaan eu-
roon. Todellisuudessa puhumme miljardeista, kun huomioimme välilliset kulut. Summa on
suuri, eikä se puhumalla pienemmäksi muutu.

Tärkeintä on, että hallitus on ryhtynyt lakimuutoksiin, jotta turvapaikanhakijoiden tuloa
Suomeen vähennetään, ja näin myös kustannukset ovat jatkossa selvästi pienemmät. Maa-
hanmuuttovirasto on jo vähentänyt yli 10 000 paikkaa vastaanottokeskuksista ja sulkee tai
on jo sulkenut yli 20 vastaanottokeskusta. Huolestuttavaa ja huomioitavaa Suomelle on se,
että Ruotsin yleisradio uutisoi tänään, että heidän viime vuonna tulleista 162 000 turvapai-
kanhakijastaan vain alle 500 on päässyt tähän mennessä työelämään — tämä siitä huoli-
matta, että Ruotsissa hakemuksesta ja pitkälti poikkeuksetta maahanmuuttovirasto myön-
tää työlupia turvapaikanhakijoille, siitä huolimatta tilanne on tämä. Se on meille merkki
siitä, että tähän maahanmuuttajien, tai sanotaan, turvapaikanhakijoiden, työllisyyden hoi-
toon täytyy panostaa paremmin ja sitä pitää silmällä.

Arvoisa puhemies! Maaseutuvirasto saa lähes miljoona euroa lisää, jotta maataloustu-
kien maksatukset saadaan jouhevammin toimimaan. Rakennetun ympäristön ja rakentami-
sen digitalisaatiohankkeeseen ehdotetaan 250 000:ta euroa.

Sosialidemokraatit ovat ottaneet työllisyysasiat tänään esille, ja sinänsä hyvä niin. To-
dettakoon, että työttömyysturvan ja sosiaaliturvan uuden asianhallintajärjestelmän lisätöi-
hin on myös tulossa lisämääräraha. Kustannukset nousevat, mutta järjestelmä palvelee
muutoksenhakulautakuntien toimintaa ja sitä kautta työtöntä ja tukien varassa elävää suo-
malaista. 

Rakennerahastojen kautta käytetään 34 miljoonaa euroa pienten ja keskisuurten yritys-
ten yritysaloiteohjelman rahoittamiseen. Lisäksi hallitus on antanut esityksen rakentamis-
lainojen lyhytaikaisesta korkotuesta. 10 miljoonaa euroa siirretään hissien asentamiseen
ikääntyvien ihmisten kotona asumisen edistämiseksi. Voi kuulostaa pieneltä asialta, mutta
ikääntyvässä Suomessa se on merkittävä kysymys. 

Lisäksi espoolaisena on mainittava valtion ja Helsingin seudun kuntien välisten tavoit-
teiden saavuttamiseksi ehdotettu käynnistysavustus, jonka tarkoitus on tuottaa kohtuuhin-
taista vuokra-asuntorakentamista. Tähän käytettävää valtuutta ehdotetaan nostettavaksi
10 miljoonalla eurolla. Luonnollisesti, koska päätös koskee myöntämisvaltuutta, ei asiaan
tarvita erillistä määrärahaa.

Arvoisa puhemies! Tässä lisätalousarviossa on muutama kaivostoimintaakin koskeva
kirjaus, niin kuin tänään keskustelusta olemme huomanneet. Terrafamen pääluottamus-
mies Jukka Vetola sanoi eilen: "Jos ja kun tämä saadaan kunnolla toimimaan, joulukuussa
on vaikea laittaa lypsävää lehmää teuraaksi." Tämä hallitus kuitenkin joutuu ratkaisun te-
kemään, ja nyt sille ratkaisulle on asetettu raamit. Lypsävä lehmä on toistaiseksi toiminut
32



Pöytäkirjan asiakohta PTK 61/2016 vp
vain yhtiön suuntaan, ja pitää muistaa, että nikkelin ja muiden raaka-aineiden hinta lopul-
lisesti määrittää Talvivaaran kaivoksen kohtalon. Hallitus korjaa nyt niitä virheitä, joita
vihreiden Ville Niinistö oli ministerinä ollessaan mukana tekemässä.

Arvoisa puhemies! Lopuksi haluan todeta edustaja Viitaselle, joka nosti esiin lainan-
oton: On perussuomalaisten linjan mukaista, että ne varat, joita nyt tarvitaan maahanmuu-
ton kustannuksiin tässä siirtolaiskriisin tilanteessa, otetaan mieluummin velkana kuin lei-
kattaisiin vähävaraisten suomalaisten jo vähäisiksi käyvistä tuista. Ihmettelen sitä, onko
tämä muka sosialidemokraattien mielestä huonompi linja kuin se, että leikattaisiin tosiaan
näitten ihmisten tuista yhä enemmän.

16.06 Merja Mäkisalo-Ropponen sd: Arvoisa puhemies! Huhtikuun lopussa yli vuoden
yhtäjaksoisesti työttöminä olleita oli yli 121 000, mikä on 17 000 enemmän kuin vuosi sit-
ten. Nyt olisi korkea aika ryhtyä tositoimiin pitkäaikaistyöttömyyden vähentämiseksi. Va-
litettavasti hallituksen toimet eivät vakuuta ja osassa päätöksistä on jopa nöyryyttävä sävy.
Onneksi sentään hallitus on luopumassa suunnitelmistaan ilmaisesta työnäytteestä.

Juho Saari on todennut, että mitä kauempaa työtöntä katsoo, sen laiskemmalta hän näyt-
tää. Hallituksen kannattaisi katsoa pitkäaikaistyöttömien tilannetta nyt oikein läheltä. Nyt
tarvitaan pitkäaikaistyöttömyyden torjuntaohjelma, ja tällä asialla on kiire. Kysymys ei ni-
mittäin ole laiskuudesta vaan siitä, että avoimilla työmarkkinoilla ei ole töitä tarjolla. Jär-
jestöt pystyisivät tarjoamaan mielekästä työtä, joka voi toimia siltana myös avoimille työ-
markkinoille. Hallitus on kuitenkin päättänyt heikentää järjestöjen työllistämismahdolli-
suuksia. Kysynkin, menevätkö kaikki työtä vailla olevat työttömät jatkossa kuntouttavaan
työtoimintaan, vaikka kuntoutuksen tarvetta ei olisi. Tämä on vahingollista niille ihmisil-
le, jotka eivät tarvitse kuntouttavaa työtoimintaa vaan pärjäisivät esimerkiksi välityömark-
kinoilla. Tämä on vahingollista myös siksi, että vaarana on, että ne, jotka hyötyvät kuntout-
tavasta työtoiminnasta, eivät jatkossa sinne pääsekään.

Pohjois-Karjalan Sosiaaliturvayhdistyksessä on meneillään Kaiku-hanke, jonka tavoit-
teena on edistää pitkäaikaistyöttömien työllistymistä ja työnhakuvalmiuksia. Hankkeen si-
sällä toimii asiakasraati, ja ensimmäisessä raadissa kysyttiin työttömiltä itseltään koke-
muksia työttömyydestä ja saamistaan palveluista. Raatilaiset kuvasivat tilannettaan muun
muassa sanomalla, että työtön on hädässä muutosten kourissa ja lait muuttuvat niin nopeas-
ti, etteivät edes te-toimiston virkailijat pysy mukana muutoksessa. Te-toimiston palvelut
saivat raatilaisilta paljon kritiikkiä, muun muassa siitä, että henkilökohtaista tapaamisai-
kaa on melkein mahdotonta saada ja nettisivuja on hankala käyttää, puhelinnumeroita on
vaikea löytää eikä niihin vastaa kukaan.

Myös te-toimistojen työntekijät viestivät eri puolilta samansuuntaista hätää. Resurssit
ovat niin huonot, etteivät he ennätä hoitaa työtehtäviään edes tyydyttävästi. Jopa nuoret
joutuvat odottamaan ammattihenkilön kohtaamista puolesta vuodesta vuoteen. Kun työ-
voimatoimistojen tilanne on tämä, niin hallituksen tavoitteet pitkäaikaistyöttömyyden vä-
hentämisestä tuntuvat kyllä utopialta. Siksi sosialidemokraattien työelämä- ja tasa-arvova-
liokuntaryhmä esittääkin lisärahoitusta erityisesti nuorten ja pitkäaikaistyöttömien palkka-
tukeen.

Arvoisa puhemies! Tässä yhteydessä haluan tuoda huoleni vielä ilman ammatillista kou-
lutusta olevista nuorista aikuisista. Nuorten aikuisten osaamisohjelman päättyminen sa-
manaikaisesti, kun ammatilliseen peruskoulutukseen kohdistuvat 190 miljoonan euron
säästöt, tulee väistämättä vähentämään tälle kohderyhmälle suunnattua koulutustarjontaa.
33



Pöytäkirjan asiakohta PTK 61/2016 vp
Jokainen meistä ymmärtää, että ilman ammatillista koulutusta tämän päivän työelämässä
on todella vaikea, ellei peräti mahdotonta, työllistyä. Tässä ryhmässä onkin paljon työttö-
myyttä ja erityisesti pitkäaikaistyöttömyyttä. Viime kaudella kohdennettiin erityisrahoitus-
ta tähän nuorten aikuisten osaamisohjelmaan, ja sen tulokset olivat hyviä. Ihmettelenkin
kovasti hallituksen päätöstä lopettaa tämä tehokas pitkäaikaistyöttömyyttä vähentävä toi-
menpideohjelma. — Kiitos.

16.11 Hannu Hoskonen kesk: Arvoisa rouva puhemies! Tämä lisätalousarvio tulee to-
della Suomen talouden kannalta erittäin kriittiseen aikaan. Parhaillaan, näillä minuuteilla,
— tai ne minuutit ovat tainneet jo mennä — kilpailukykysopimuksen piti syntyä, tähän il-
taan mennessä. Joidenkin tietojen mukaan esimerkiksi Metalliliitto ei ole pelissä mukana,
mitä pidän suurena vahinkona Suomen kansakunnan kannalta. On aivan välttämätöntä, että
pystymme sopimaan työmarkkinoilla ihan kautta linjan siitä, miten tämän maan taloutta
lähdetään nostamaan suosta ylös.

Pitää muistaa, että silloinhan, kun olimme edellisen kerran samassa tilanteessa, 90-lu-
vun alussa, tehtiin talouden ihme. Ja talouden ihme tehtiin silloin pääasiassa sillä, että 14.
päivä marraskuuta 91 devalvoitiin markka noin 18 prosentilla ja viimein 7. päivä syyskuu-
ta 92 se päästettiin kellumaan. Yhteisvaikutus näillä tapahtumilla oli markan ulkoisen ar-
von laskeminen lähes 40 prosentilla. Tänä päivänä euro-olosuhteissa tätä emme voi tieten-
kään enää tehdä, vaan meidän on tehtävä oman kilpailukykymme palautus itse. Ja sopimal-
la liittojen, työnantajien ja työntekijöiden, välillä yhteisesti tästä tavoitteesta ja niistä kei-
noista, joilla tavoitteeseen päästään, se olisi edelleen mahdollista. Siksi toivon hartaasti,
että tähän kilpailukykysopimukseen paneuduttaisiin kaikin voimin. Aikaa kuitenkin on
vielä jäljellä.

Vain metsäteollisuuden vienti tässä maassa tuntuu tällä hetkellä vetävän, ja ensimmäi-
set merkit siitä, että Suomen talous lähtisi hiljalleen kasvuun, ovat jo nähtävissä, nämä pie-
net nousuluvut. Ja tästä pienestä, hennosta myötätuulesta pitäisi kaikkien nyt ottaa kaksin
käsin kiinni ja niin, että saataisiin todellakin tämä ulkomaankauppa toimimaan ja vientilu-
vut nousuun. Vuoden 2009 jälkeen Suomen ulkomaankauppa on ollut laskussa koko ajan,
ja olemme kaukana siitä tasosta, missä silloin aikanaan olimme, kun tämä alamäki alkoi.
Sen takia on aivan välttämätöntä, että saadaan tämä ulkomaankauppa toimintaan ja työttö-
myysluvut pikkuhiljaa laskemaan.

Suomi käyttää vuosittain noin 5 miljardia euroa työttömyyden kustannuksiin. Jokainen
ymmärtää, että se summa on aivan valtava, eikä pelkästään taloudellisesti tarkasteltuna
vaan näiden ihmisten kannalta, ketkä sen työttömyyden kohtaavat, se on todella järkyttävä
elämäntilanne. Sen takia tässä kansakunnassa pitää löytyä nyt yhteisymmärrystä, että
saamme tämän työttömyysasian pikkuhiljaa paremmalle uralle, työttömyyden alenemaan
ja ihmisten olotilan paranemaan.

Byrokratian purku tarjoaa siihen yhden mahdollisuuden. Kotimaiset investoinnit on saa-
tava liikkeelle. Meillä tällä hetkellä on erilaisia hankkeita miljardien ja taas miljardien ar-
vosta odottamassa rakennuslupaa tai jotain muuta lupaa, ympäristölupaa tai jotain muuta
lupaa. Tällaiseen luvitusbyrokratiaan, mikä Suomeen on luotu, joko pitää saada nopeutta
lisää taikka sitten byrokratiaa on purettava olennaisesti. Ei tällä tavalla voida jatkaa.

Suomi on panostamassa parhaillaan merkittäviä rahasummia infraan. Olemme korjaa-
massa maanteitä, rautateitä ja muutakin infraa. Meni monta vuotta niin, että tämä tilanne
Suomen tiestöllä ja rataverkolla heikkeni koko ajan. Siihen on saatu pientä parannusta,
34



Pöytäkirjan asiakohta PTK 61/2016 vp
mutta on syytä muistaa kuitenkin, että olemme vasta sen korjausurakan alkuhetkillä. Vielä
riittää moneksi vuodeksi töitä, ja kuten tänäkin aamuna uutisissa näimme, esimerkiksi
maanteiden osalta tätä työtä tehdään tänäkin päivänä todella kuumeisesti. Infran korjaami-
nen on edellytys sille, että saadaan myös talous toimintaan.

Terrafamelle on varattu tässä lisätalousarviossa 144 miljoonaa euroa, millä varmiste-
taan tämän vuoden rahoitus. On aivan hyvä, että tämä rahoitus tuli nyt ja nimenomaan niin,
että saadaan Talvivaaran kaivoksessa pikkuhiljaa ympäristöasioitakin haltuun, koska muu-
tenhan se homma ei voi siellä jatkua. Toivon mukaan tässä nyt löytyisi mahdollisuus tä-
män vuoden aikana, että joku järkevä taho lähtisi rahoittamaan yksityiseltä puolelta tätä
hanketta ja saataisiin myös toivon mukaan maailmanmarkkinoilla tämä sinkin ja nikkelin
hinta nousuun, jolloin tämän kaivoksen kannattavuus olisi saavutettavissa markkinateitse.
Se mahdollisuus tuntuu tällä hetkellä kovin pieneltä, mutta toivottavasti se kuitenkin tulee.
Tärkeää on kuitenkin, että kaivostoiminta Suomessa jatkuu, koska se on Suomen kansan-
talouden kannalta aivan elinehto.

Kemera-tukeen lisätalousarviossa on varattu 8,44 miljoonaa euroa aikanaan käyttämät-
tä jääneitä määrärahoja. Kemeran osalta voisin sanoa, että nämä kestävän metsätalouden
rahoituslain mukaiset panostukset, jotka valtio antaa metsienhoitoon vuosittain, ovat erit-
täin monimutkainen järjestelmä, joka tulisi uudistaa niin, että se olisi virtaviivainen ja se
muutettaisiin nykyisestä järjestelmästä paljon kannustavammaksi ja niin, että metsänhoito
aidosti olisi kannattavaa tässä maassa. Toivon, että saisimme tässä talossa (Puhemies ko-
puttaa) aikaan päätöksiä, jolloin Suomen metsäteollisuus investoisi tähän maahan lisää,
myös pienemmät toimijat, jotta puunkäyttöä saataisiin lisää. Ilman lisäpuunkäyttöä ei ole
mahdollista, että metsätalous olisi kannattavampaa. 25 miljoonan motin urakka odottaa
vuosittain lisähakkuita, ne pitäisi pystyä tässä maassa hakkaamaan. Nimittäin sinä päivä-
nä, kun nämä motit saadaan tienvarteen, se tietää hyvin monelle ihmiselle lisää työtä ja toi-
meentuloa.

16.16 Katri Kulmuni kesk: Arvoisa rouva puhemies! Vuoden 2016 toinen lisätalousar-
vio sisältää sekä odotettuja, toivottuja että myös hieman valitettaviakin asioita. Ehdotto-
masti kärjessä hienoissa saavutuksissa on se, että omais- ja perhehoitoon satsataan nyt kun-
nolla. Tämä säästää kuntataloutta, se on inhimillistä, ja tämä on erittäin pitkään odotettu
panostus. Sille on tietenkin toivottavasti koko eduskunnan tuki. Tässä kyllä myös näkyy se
linja, että tämä hallitus tukee kuntatalouden tasapainottamista ja valtionosuuksista ei leika-
ta vaan päinvastoin sinne ollaan pystytty saamaan pientä korotusta. Tämäkin uudistus sääs-
tää kuntataloutta, sikäli linja on erilainen kuin edellisellä hallituksella. Tärkeitä ovat myös
pienet liikennesatsaukset, joita tähänkin talousarvioon saatiin liittyen biotalouteen ja raa-
ka-aineiden liikkeelle saamiseksi.

Kun tuossa debatissa aikaisemmin puhuimme kansantalouden suurista linjoista, niin
kyllä vaikuttaa siltä, että jonkinlainen kääntyminen ja kasvun orastavia näkymiä on nyt
olemassa. Ensimmäistä kertaa kolmen taantumavuoden jälkeen viime vuosi jää kansanta-
louden osalta plussalle, 0,5 prosenttia. Tämän vuoden oletus on 0,9 prosenttia. Tuleville
vuosille kokonaistuotannon kasvuksi ennustetaan 1,2 prosenttia. Ne ovat pieniä ja heikko-
ja lukuja, mutta ovat ne silti parempia kuin miinusmerkkiset luvut. Tämä orastava kasvu
kyllä luo tulevaisuudenuskoa ja toivetta siihen, että taantuma pikkuhiljaa taitettaisiin.
Työllistenkin lukumäärä kasvoi 0,3 prosenttia. Sekään ei ole paljon, mutta on se enemmän
kuin se, että työttömyys olisi kasvanut.
35



Pöytäkirjan asiakohta PTK 61/2016 vp
Näistä muutamista kasvualoista haluaisin nostaa esille sen, että toki hallituksen suuret
panostukset biotalouteen, digitalisaatioon, teknologiaan, ympäristöön menevät kaikki
eteenpäin ja niissä nähdään varmasti erittäin suuria investointeja seuraavien vuosien aika-
na, mutta sitten on tämmöisiä konkreettisia aloja, joihin törmää: Ilmeisesti on niin, että esi-
merkiksi autokauppa on kääntynyt kasvuun ensimmäistä kertaa sitten aikoihin, viime vuo-
den kasvulukema autokaupasta oli 15 prosenttia. Se on ehkä yksi sellainen konkreettinen
asia, että jos ihmiset ovat rohkaistuneet ostamaan uusia autoja, niin se kertoo jotain siitä,
että taloutemme myös kulutuksen tasolla kääntyy elpymisen puolelle. Toinen tällainen
kasvuala on tietenkin pohjoisessa ollut jo läpi tämän talvikauden liittyen matkailuun, aivan
hurjia kasvulukemia on siltä alalta saatu. Nämä luovat toivoa.

Kuten tässä edellinenkin puhuja myös minä haluan nostaa esille tämän Kemera-asian.
On hyvä tietenkin, että nyt saatiin uudelleen kohdennettua tämä reilu 8 miljoonaa euroa.
Mutta kyllä kokonaisuudessaan Kemera tarvitsisi ehdottomasti uudistuksen, perkaamisen,
jonkinlaisen järkevän systeemin. Sehän on aivan kestämätöntä, että ei ikinä tiedetä, kuinka
pitkään ne rahat riittävät. Yleensä ne eivät koko vuotta riitä, ja metsurit joutuvat sitten vai-
keaan tilanteeseen kesken vuoden. Toivottavasti tämä Kemera-lainsäädäntö saataisiin uu-
distettua ja yksinkertaistettua.

Arvoisa puhemies! Tähän loppuun haluan sanoa vielä muutaman sanan maataloudesta,
koska siitäkin tänään aika paljon puhuttiin jo tuossa debatissa. Kyllähän se on yksi ala, joka
on kaikista eniten ottanut iskua itse asiassa siitä kansainvälisen politiikan suorasta seurauk-
sesta, Venäjän vastapakotteista. Kun maataloutemme suuri markkina Venäjä on nyt kiinni
ja sitä markkinaa on rakennettu vuosikymmeniä, niin ei uuden markkina-alueen synnyttä-
minen Aasiaan, Etelä-Amerikkaan, Pohjois-Amerikkaan tapahdu mitenkään kovin nopeas-
ti ja yksinkertaisesti ja satojen miljoonien eurojen vuosittaiset tappiot, mitä maataloudelle
nyt tulee, eivät ole kovin yksinkertaisesti kompensoitavissa EU:n tai kotimaankaan tukipa-
keteilla. Ne ovat välttämättömiä, ne ovat tarpeellisia, mutta kaikki se työ, mitä viennin
edistämiseksi meidän ministeriömme yhdessä voivat tehdä, täytyy tehdä ja vielä enem-
mänkin.

Lopuksi sitten haluan, arvoisa puhemies, vielä sanoa muutaman sanan tästä Terrafames-
ta. Kainuun työttömyysprosentti on 16,9. Jos sinne tulee tuhat työtöntä lisää, niin ei se kyl-
lä maakunnan tilannetta helpota. Toivottavasti vielä olisi olemassa mahdollisuus siihen,
että ulkopuolinen investori olisi Terrafamesta kiinnostunut. — Kiitoksia.

16.22 Teuvo Hakkarainen ps: Arvoisa rouva puhemies! Suurin kasvun este on sosialis-
mi ja sen saavutukset. Esittelen tässä siitä yhden osan, mihinkä me olemme joutuneet mu-
kaan. Ja on muun muassa EU:n kuolinpesä, mihinkä SDP:n valtiovarainministeri kiinnitti
meidät maksumieheksi — kiinnitys on kuolinpesässä kiinnitys.

Toisen lisätalousarvion järkyttävin tieto löytyy maahanmuuttomomentilta. "Hirmuis-
ta", sanoisi varmasti presidentti Paasikivikin, jos eläisi. Niin sanon minäkin. Hirmuista on
se, että maahanmuuton kustannuksiin esitetään 230 miljoonan euron lisäystä. Tämän vuo-
den varsinaisen budjetin määrärahojen kanssa se merkitsee yli 780:tä miljoonaa euroa —
kauhea rahamäärä. Tuo 780 miljoonaa ei ole kaikki. Se on se lisäys, joka kuuluu tähän niin
sanotun normaalin maahanmuuttomäärärahan lisäksi. Vielä hirmuisempaa on se, että tänä
vuonna maahanmuutto tulee maksamaan suomalaisille veronmaksajille yhteensä yli mil-
jardin.
36



Pöytäkirjan asiakohta PTK 61/2016 vp
Viime vuonna Suomeen tuli runsaat 32 000 maahanmuuttajaa ja tänä vuonna lisäbudje-
tin perustelujen mukaan 10 000 lisää. Tämän vuoden luku on arvio. Kukaan ei tiedä, kuin-
ka paljon lopulta tänne väkeä ryntää. Turkin kanssa solmittu sopimus melko varmasti kaa-
tuu. Välimeren yli Eurooppaan tulee päivittäin jopa tuhansia ihmisiä. Paine on valtava.

Syksyllä tällä paikalla ihmettelin niitä hölmöläisiä, jotka haluavat pitää rajat auki ja ha-
luavat jopa houkutella etuisuuksilla lisää tulijoita tänne. Ehdotan, että vihervasemmistolai-
sille ja kaikille muille, jotka haluavat tehdä Suomesta koko maailman sosiaalitoimiston,
määrätään ylimääräinen mamu-vero. Ne maksakoot, jotka tällaista menoa haluavat. Taval-
linen suomalainen veronmaksaja on jo täysin kyllästynyt tällaiseen turvapaikkaturismiin.
Miljardilasku suomalaisille veronmaksajille on sietämätön. Mitä saamme vastineeksi?
Vain lisää rikoksia ja kaikenlaisia sopeutumisongelmia.

Poliisiylijohtaja kertoi viime sunnuntaina tv-uutisissa, että seksuaalirikosten määrä on
huimassa kasvussa. Puolet niistä tekevät ulkomaalaiset. Hän jätti kertomatta, mikä on tur-
vapaikanhakijoiden osuus. Tavallisella Ojalan laskuopilla voi kuitenkin laskea, että maa-
hanmuuttajien osuus on jopa puolet koko määrästä. Se on valtava osuus. Totuus on karvas
suvakeille, mutta se ei selittelyillä muuksi muutu.

Yksi suuri ongelma on valtava nuorten miesten määrä. He haluavat naisia, mutta näitä ei
riitä edes omalle väestölle. Muistaakseni Ilta-Sanomissa oli juttu, että Suomessa on 144
kuntaa ja kaupunkia, joissa on poikamiesylijäämää — siis poikamiehiä ja miehiä on enem-
män kuin naisia. Nyt tätä ukkolaumaa sopeutetaan tänne, tähän porukkaan. Voi tulla on-
gelmia. Lisäksi muslimi—kristitty-avioliitot ovat vakava ongelma, koska muslimimiehel-
le vaimo on alamainen ilman ihmisarvoa. Imaamit valvovat, että islamin epäinhimillisiä
määräyksiä noudatetaan täälläkin. Yksi suuri ja julkisuudelta pimitetty ongelma on myös
se massiivinen bisnes, jota turvapaikanhakijoilla pyöritetään. Liikemiehet ja jopa kansa-
laisjärjestöt rahastavat — ja kansa maksaa. Edellytän, että edustaja Heinäluoma ottaa tar-
kastusvaliokunnassa viipymättä selvitettäväksi, miten veronmaksajia rahastetaan tällä tou-
hulla.

Arvoisa rouva puhemies! Tuen hallituksen talous- ja muuta politiikkaa. En kuitenkaan
anna tukeani järjettömälle ja suorastaan vastuuttomalle maahanmuutto- ja turvapaikkapo-
litiikalle. Rajat on pantava tiukkaan valvontaan. Oleskeluluvan ehtoja on kiristettävä. Etui-
suuksia on tiukennettava. Hylätyn päätöksen saaneiden poistamisen maastamme on tapah-
duttava pikaisesti. Bisnes on pantava kuriin. Vain näillä menettelyillä voimme selvitä tästä
ongelmasta.

16.28 Timo Harakka sd: Arvoisa puhemies! Olen iloinen valtiovarainministeri Stubbin
lupauksista, että leikkauksista siirrytään työllistämiseen. Se on jälleen yksi hallituksen lu-
pauksista, joihin joko uskotaan tai ei, koska tässä lisätalousarviossa ei näy merkkiä suun-
nanmuutoksesta.

Edustaja Terhon aikaisempaan puheenvuoroon on todettava, että tämä hallitus on todel-
la saanut aikaan hämmästyttävän yhtälön: leikataan samalla, kun velkaantuminen kasvaa.
Hallitus leikkaa velaksi. Tähän ei eläin pysty. Nyt otetaan lisää velkaa, mutta luvataan, että
velkaantuminen loppuu; nyt leikataan lisää, mutta luvataan, että leikkaaminen loppuu —
siis lisää lupauksia. Yhdysvaltain presidentti Abraham Lincoln sanoi viisaasti: "On lupauk-
sia, joita ei pidä tehdä, jottei vaadita tekoihin, joihin ei kykene."

Olemme joka kerta lisätalousarviokeskusteluissa vaatineet kunnon panostuksia työlli-
syyteen. Niitä ei ole myönnetty, vaan on luvattu, että työllisyys korjautuu itsestään. Näin-
37



Pöytäkirjan asiakohta PTK 61/2016 vp
hän ei ole käynyt, eivätkä Talvivaaran vaikeudet ja Microsoftin irtisanomiset paranna ti-
lannetta. Hallitus on edelleen 110 000 ihmisen työllistämistavoitteestaan 20 000 miinuk-
sella. Pitkäaikaistyöttömyys ylittää 120 000 henkilöä ja on lisääntynyt yksin Uudellamaal-
la lähes neljänneksen verran viime vuoteen nähden, siis 23 prosenttia. Määrällisesti lisäys
on suurin ammattinimikkeessä "erityisasiantuntijat". Miten tämä koulutettu, osaava jouk-
ko voi joutua pitkittyneeseen työttömyyteen alueella, joka on Suomen talouden moottori?
Tämä yksi fakta kertoo alastomasti sen, että hallituksen haaveet ovat kariutuneet.

Kaikki nämä monet lupaukset on ripustettu kiky-sopimukseen. Se on sadoilletuhansille
suomalaisille kipukynnyssopimus. Vaikka emme usko siihen, että tämä on oikea tie, olem-
me tukeneet neuvottelua, jotta isänmaalle ei aiheutuisi lisää vahinkoa. Hallitus on toki
omin toimin koettanut torpedoida sopimista. Nyt olisi tärkeää saada nopeasti tieto siitä,
millaisia verohuojennuksia hallitus kaavailee korvaamaan edes osan palkansaajien mene-
tyksistä. Pahimmin palkanalennukset osuvat pieni- ja keskituloisiin suomalaisiin, joten he
ovat ansainneet veronalennuksen. Verojaoston arvostettu puheenjohtaja Mika Lintilä on
näin linjannut, toivottavasti koko hallitus kuulee häntä. Jos kiky-sopimus uusista vaikeuk-
sista huolimatta toteutuu, olisi tärkeää saada tieto veroratkaisusta nopeasti. Sadattuhannet
suomalaiset perheet ovat huolissaan toimeentulostaan. Ne laskeskelevat, mistä tingitään,
kun palkat laskevat. Jotta kulutus ei tämän pelon takia supistuisi liikaa, mutta ennen kaik-
kea inhimillisistä syistä, olisi syytä kertoa heti, mitä tuosta pienennetystä palkasta jää kä-
teen, ja mieluiten, että menetys on vähäinen.

Arvoisa puhemies! Suunnanmuutos on tervetullut, mutta tuskin tämä hallitus siihen ky-
kenee. Se ei ole tähänkään mennessä edistänyt aktiivista työllistämispolitiikkaa, jossa ih-
minen autetaan työstä työhön, jossa huolehdittaisiin osaamisesta ja osallisuudesta. Lu-
pauksiin verrattuna näytöt ovat vähäiset. Abraham Lincolnia noudatellen kannattaisi luva-
ta vähemmän ja tehdä enemmän.

Vielä lopuksi uudistan vetoomukseni sen puolesta, että valtiovarainvaliokunta saa sato-
jen miljoonien kokoisen päätöksensä tueksi valtioneuvoston asiakirjat, muistiot ja Terrafa-
me Groupin omat selvitykset. Tämän kokoista päätöstä ei voi tehdä nyt annetuilla tiedoil-
la. Itse asiassa koko Talvivaaran päätöshistoria on täynnä toiveikkaita, vääristeltyjä ja pi-
mitettyjä tietoja. Ministeri Rehn lupasi valiokuntien käyttöön "asianmukaisen informaati-
on". Samassa puheenvuorossa hän kuitenkin esitti laskelman, joka perustui yli 1 000 euroa
nykyistä korkeampaan nikkelin maailmanmarkkinahintaan. Tämän päivän luku on siis 20
miljoonaa euroa pienempi. 20 miljoonan euron heitto ei ole asianmukaista informaatiota.

Arvoisa puhemies! Tieto on valtaa. Tiedon puute vasta onkin valtaa.

16.32 Eero Lehti kok: Arvoisa rouva puhemies! Viime vuosien kielenkäyttöön on mie-
lestäni pesiytynyt väärä substanssi sanalle "elvytys". Paremminkin Suomessa ollut elvytys
on ollut rakenteiden ylläpitämistä. Koen elvytyksen lisäpanostuksena, jotta potilas hengit-
täisi, annetaan happea, yritykselle annetaan lisää pääomaa tai muita resursseja. Se, että ko-
timaista kulutuskysyntää on voitu pitää velkarahalla yllä, on tietysti yhteiskuntarauhan ja
monen kotitaloudenkin kannalta hyvä asia, mutta ennen pitkää tämä velka tulee maksetta-
vaksi. Ja jos sitä on liikaa, siitä ei selvitä, kuten Kreikka on osoittanut.

Suomeen ei investoida. Poistot ovat suurempia kuin investoinnit, mikä on erittäin huono
merkki. Suomalaiset kuitenkin investoivat. Jos ajaa Tallinnan ohikulkutietä, huomaa, että
suomalaiset ovat investoimassa Tallinnan ympäristöön. Se vaikuttaa Kehä kolmoselta,
siellä on paljon rakennustöitä, ja usein käyttäjä on suomalainen tai ulkolainen tai ruotsalai-
38



Pöytäkirjan asiakohta PTK 61/2016 vp
nen. Viron veromalli, joka jättää yritykselle riskipääomaksi sen, minkä verottaja Suomes-
sa vie, pitää välillisesti kasvuhakuisuutta yllä, valtio epäsuorasti ottaa riskiä kantaakseen.
Mutta kasvu, työpaikkojen kasvu, valtiontalouden kannalta on paljon tehokkaampi tapa
saada valtiontalous tasapainoon, koska työpanoksesta verot kertyvät heti, yrityksen voitos-
ta huomattavasti hitaammin.

Suomen velkataakka on niin suuri, että se alkaa tietysti hermostuttaa, mutta Belgia on yli
kaksi kertaa enemmän velkaantunut suhteessa bkt:hen kuin Suomi. Jään vain miettimään,
pitäisikö Suomenkin investoida muualle, missä Suomen AAA:n tai AA+:n luokitus — en-
nen AAA:n, nyt AA+:n — tuottaisi huomattavasti paremmin tuloja kuin mikä korkotaso
tällä hetkellä on. Laskin joskus kahdeksan vuotta sitten tekemästäni esimerkistä, että jos
joka vuosi, jolloin otetaan miljardi velkaa, otetaan toinen ja sijoitetaan kansainvälisiin in-
deksirahastoihin, yli 10 000 yhtiöön, niin Suomen varallisuus olisi noussut 20 miljardia —
huikea summa, jolle silloin elinkeinoelämästä ja omistajaohjauksesta vastaava ministeri
naureskeli. Mutta tätä samaa ratkaisua ovat työeläkeyhtiöt käyttäneet niin kauan kuin minä
muistan, ja sieltä sen ideankin sovellettuna Suomen valtiontalouteen hain.

Muistan ajan, jolloin Suomeen perustettiin hätätilahallitus. Täällä vaaditaan työttömyy-
den hoitamista — silloin hätätilahallituksen syntymähetkellä Suomessa oli 63 450 työtön-
tä. Jos tällä hetkellä lasketaan työttömät samalla periaatteella kuin silloin, meillä on noin
600 000 työtöntä eli kymmenkertainen määrä. Näistä varsinaisesti tilastoissa esiintyy
suunnilleen puolet, mutta voisi sanoa, että jos työmarkkinat eivät toimi kunnolla, niin työt-
tömyys kasvaa. Tällä hetkellä voisi sanoa, että syytetään ihan väärää puuta, kun väitetään,
että hallitus on laiminlyönyt työllisyyspolitiikan.

Työmarkkinat, jotka ovat Suomen suurin ja pahin kartelli, ovat sössineet asiansa niin
hankalaksi, että työtä ei kannata ottaa tietyissä tilanteissa lainkaan vastaan ja erittäin useis-
sa tilanteissa sitä ei kannata tarjota, jolloin yhteiskunnan rasitteeksi jää erittäin korkea työt-
tömyys ja inhimillisesti ottaen ihminen kärsii joko opintojensa hyödyttömyydestä tai itsen-
sä tarpeettomaksi kokemisesta. Voisi olla syytä todella pohtia, voisiko yleissitovuuden
purkaminen olla se keino, jolla työmarkkinat vapautettaisiin. Se, että maailman työväes-
töstä 0,01 prosenttia on yleissitovuuden piirissä — ja käytännöllisesti katsoen se on koko-
naan Suomessa — vaikuttaa siltä, ettei se ole kovin hyvä idea.

Työllistäminen on tällä hetkellä varmasti enemmän siis työmarkkinoiden kysymys kuin
hallituksen kysymys. Monissa maissa työttömyyteen suhtaudutaan täysin eri lailla, on esi-
merkiksi se ratkaisu, että on negatiivinen tulo ja vero: kun teet jotain työtä, niin silloin saat
yhteiskunnan tuen siihen elintasoon, jonka yhteiskunta hyväksi havaitsee — useimmiten se
on laissa määritelty minimipalkkataso — mutta työpanos edellytetään. Suomessa parem-
minkin voi sanoa, että viranomaiset ovat ottaneet vastuulleen työn ohjaamisen ja työn löy-
tämisen, kun monissa muissa Länsi-Euroopan maissa vastuu on huomattavasi enemmän
asianosaisella itsellään. — Kiitos.

16.38 Tarja Filatov sd: Arvoisa puhemies! Suomen talouden tilanne on edelleenkin va-
kava, vaikka voisi sanoa, että tunnelin päässä alkaa hiukan valoa jo pilkistää. Silti huolet-
taa se, että näyttää siltä, että hallitus pyrkii selviämään tilanteesta rakentamalla laituria,
vaikka me tarvitsisimme sillan: sillan työttömyydestä uuteen työhön, sillan lamasta kas-
vuun ja sillan myös ihmisten epätoivosta tulevaisuudenuskoon. Nyt on käymässä herkästi
niin, että vaikeimmassa asemassa olevat työttömät pistetään kävelemään pitkin siltaa, joka
osoittautuu laituriksi veden syvimmässä ja kylmimmässä kohdassa.
39



Pöytäkirjan asiakohta PTK 61/2016 vp
Hallitus on taloutta tasapainottanut nimenomaan leikkaamalla, ja se on ollut sen politii-
kan lähes ainoa toimi. Kasvutoimet ovat jääneet työmarkkinajärjestöjen rakentaman kil-
pailukykysopimuksen varaan. Tosin valtiovarainministeri tänään lupaili, että leikkauspoli-
tiikasta oltaisiin vihdoin siirtymässä työllisyyden hoitoon, mikä lupaa hyvää uudelleenar-
viointia.

Vaikka tänään tulikin uutisia siitä, että esimerkiksi Metallin neuvottelut näyttävät kat-
kenneen, kannattaa siitä huolimatta vielä kerran yrittää. Jos pitävät paikkansa ne huhut, joi-
ta liikkuu siitä, että tuon neuvottelun katkaisi nimenomaan työajan lisäyksen muoto, niin
tässä olisi hyvä vedota hallitukseen ja sen edustajiin, että he olisivat yhteydessä nimen-
omaan työnantajapuoleen, jotta se suostuisi siihen, että työajan pidennyksestä sovitaan pai-
kallisesti, koska olen ymmärtänyt, että tällä kertaa asetelmat ovat toisinpäin: työnantaja on
halunnut sopia siitä keskistetysti liittotasolla eikä löytää niitä ratkaisuja paikallisemman
sopimisen kautta.

Jos katsomme tämän hetken tilannetta, niin hallituksen omat arviot taloudesta ovat aika
tylyt. Bkt kasvoi 0,5 prosenttia vuonna 2015, ja valtiovarainministeriön kasvuennuste vuo-
delle 2016 on 0,9 ja seuraavalle vuodelle ja sitä seuraavalle vuodelle lisäbudjetissa 1,2. Jot-
ta hallituksen tavoittelema 72 prosentin työllisyysaste olisi mahdollinen, tarvittaisiin vä-
hintään 2 prosentin kasvu-ura. Ja kun mietimme kasvua, niin kyse on paitsi siitä, miten
meidän vientimme vetää, myös meidän kotimarkkinoidemme toiminnasta. Huolettavaa on
se, että monet hallituksen toimista leikkaavat nimenomaan kotimarkkinoiden työllisyyttä.
Siinäkin mielessä, jos tämä kilpailukykysopimus syntyy, olisi tärkeää, että siinä rinnalla
olisi kotimarkkinoita elvyttäviä toimia.

Olen samaa mieltä edustaja Lehden kanssa siitä, että elvyttämisestä on tullut vähän has-
su sana. Se tarkoittaa itse kullekin puhujalle vähän erityyppisiä asioita. Jotkut katsovat sil-
lä velkaantumista ja jotkut katsovat sitä, että nimenomaan pyritään synnyttämään niitä työ-
paikkoja ja tehdään sellaisia toimia, jotka edistävät kasvua, eikä pelkästään mitata velka-
rahalla sitä, elvytetäänkö vai eikö elvytetä.

Hallitus on suunnitellut työvoimapoliittiseen koulutukseen isoja muutoksia. Rahoitusta
ollaan siirtämässä normikoulutuksen puolelle opetusministeriöön, ja tässä on iso riski, että
ne, jotka ovat työttömänä, jäävät koulutuksen ulkopuolelle. Sen vuoksi olisi tärkeää, että
tällä hetkellä valmisteltaisiin uudistusta, joka mahdollistaisi omaehtoisen koulutuksen —
elikkä sen, että työttömyysturvalla voi opiskella muuallakin kuin työvoimapoliittisessa
koulutuksessa — kriteereiden helpottamista. Tämä auttaisi varmasti niitä ihmisiä, jotka
ovat Microsoftin uhreja tällä hetkellä, auttaisi Talvivaaran uhreja ja olisi byrokratiaton tapa
toteuttaa tätä koulutusta, koska ongelma on se, että todellakin te-toimistojen henkilöstöpu-
la on niin suuri, että siellä ei välttämättä ehditä tehdä niitä toimia, joita työttömien avuksi
tarvittaisiin. Ja jos byrokratian purkutalkoista puhutaan, niin silloin olisi syytä aloittaa ne
täältä työttömyysturvan puolelta ja niiden estojen puolelta, joita työttömyysturvassa on —
siellä kannustavuuden puolella työn vastaanottamiskysymyksissä, mutta myös koulutus-
mahdollisuuksien puolella.

Viimeiseksi haluan mainita vielä sen, että hallitus on ajamassa kovalla kädellä välityö-
markkinoita ja järjestöjen työllistämistä alas. Tämä on sellainen asia, josta tulee tulevai-
suudessa kallis lasku. Markkinat hoitavat varmasti osan työllisyydestä, ja niin niiden pitää-
kin hoitaa, valtaosa, mutta kun kilpailutilanne koko ajan kärjistyy, niin silloin myös yhä
useampi ihminen tulee lyödyksi työmarkkinoiden ulkopuolelle, koska tuottavuus ei yllä
siihen markkinaehtoiseen työhön. Sen vuoksi tarvitaan muun muassa järjestöjen tekemää
40



Pöytäkirjan asiakohta PTK 61/2016 vp
työtä, jossa usein lisätään ihmisten hyvinvointia ja lisätään myös työntekomahdollisuuksia
ja aktiviteettimahdollisuuksia työttömille ja estetään sitä kautta syrjäytymistä kokonaan
yhteiskunnasta.

16.43 Arja Juvonen ps: Arvoisa rouva puhemies! Tässä toisessa lisätalousarviossa koh-
dennetaan resursseja paljon kaivattuun asiaan, omais- ja perhehoidon kehittämiseen, joka
on yksi hallituksen kärkihankkeita. Hallitus osoittaa, että se on nähnyt sen kärjen, mikä
meidän ihmisten keskuudessa on äärettömän tärkeä, sen että me välitämme ja hoidamme
läheisiämme hyvin, ja hallitus haluaa kannustaa siihen. 49,3 miljoonaa euroa tulee lisäystä
peruspalvelujen valtionosuuteen.

Mitä se sitten tarkoittaa, että omais- ja perhehoitoon kohdistetaan resursseja? Se tarkoit-
taa sitä, että ne omaishoitajat, joilla on omaishoitosopimus, saavat kaksi päivää kalenteri-
kuukaudessa vapaata, ja ne, joilla on ympärivuorokautiseen hoitoon sidottuja hoidettavia
kotona, saavat kolme vuorokautta kalenterikuukautta kohden sitä vapaata. Myös sosiaali-
huoltolakia tässä rinnalla ehdotetaan muutettavaksi siten, että ne henkilöt, jotka tarvitsevat
sijaishoitoa, saavat tarkoituksenmukaisen hoivapaikan. Se lyhytaikaishoiva, jonne omai-
nen läheisensä lähettää, ei voi olla pelkkä säilöönotto, vaan siellä on kehitettävä ja mietit-
tävä niitä toimintatapoja, että jokainen saisi sen itsellensä sopivan hoivapaikan. Samalla
myös kehitetään perhehoitoa ja perhehoitajien palkkio nostetaan 775 euroon, ja sekin on
äärettömän tärkeä asia. Omaishoito ja perhehoito tulevat lisääntymään — eivät ainoastaan
siitä syystä, että me puhumme näistä säästöistä, vaan myös siitä syystä, että yhä useampi
haluaa hoitaa läheisensä lähellä, omassa kodissa, jopa loppuun saakka. Silloin me olemme
inhimillisyyden ytimessä, ja se on elämän perusasia.

16.46 Hannu Hoskonen kesk: Arvoisa rouva puhemies! On hyvin murheellista sinänsä,
että tähän lisätalousarvioon ei sisältynyt suomalaisen maatalouden kriisipakettia, jota var-
masti hyvin moni odotti. On selvä asia, että Venäjän pakotteet ovat iskeneet suomalaiseen
maatalouteen kaikista kovimmalla kädellä, mitä Euroopassa on tämän asian tiimoilta ta-
pahtunut. Suomalainen maatalous on tämän pakotepolitiikan todellinen kärsijä. Venäjän
presidentti Vladimir Putinhan on ilmoittanut, että pakotteet ja tämä tilanne tällaisenaan jat-
kuvat vuoden 2017 loppuun. Tämä tarkoittaa sitä, että suomalaisen maatalouden tilanne ei
ainakaan tältä osin ja Venäjän markkinoiden osalta tule lähiaikoina paranemaan. On muis-
tettava, että suomalaisen elintarviketeollisuuden tuotteiden päävientialue, lähinnä Pietarin
alue, on tavallaan meillä pois markkinoilta seuraavan puolentoista vuoden ajan, ja tämän
takia suomalaisen maatalouden vienti ei vedä. Se johtaa siihen, että meillä maatalouden
kannattavuus laskee, kun hintoja on halpuutettu, ja se näkyy suoraan maatilojen tulovirras-
sa. Ymmärrän, että maa- ja metsätalousministeri Kimmo Tiilikainen on tehnyt varmasti
tässä asiassa parhaansa, ja uskon vakaasti siihen, että syksyn budjettiriihessä tähän asiaan
tullaan palaamaan, koska tilanne on sen verran vakava, että hyvin monella tilalla eletään ai-
dosti kädestä suuhun ja on selkeitä maksuvaikeuksia jo esimerkiksi sähkölaskujen osalta.
Toivottavasti tässä asiassa nyt päästään mahdollisimman nopeaan ratkaisuun.

Yhtä tärkeänä, arvoisa puhemies, pidän sitä, että maatalouden osalta nämä byrokratian
purkutalkoot edistyvät mahdollisimman nopeasti — meillä ihan selkeästi valtavasti pan-
naan rahaa maatalouden byrokratian ylläpitämiseen, ja se tulee purkaa pois — ja ennen
kaikkea niiden tukien, mitä Maaseutuvirasto maksaa, maksatus alkaisi sujua niin, että saa-
daan kaikki tuet ajallaan ja tämä kriisipaketti mahdollisimman äkkiä pystyyn.
41



Pöytäkirjan asiakohta PTK 61/2016 vp
16.48 Sami Savio ps: Arvoisa puhemies! Lähes tarkalleen puolet vuoden 2016 toiseen li-
sätalousarvioon sisältyvästä 455 miljoonan euron määrärahalisäyksestä, nimittäin 230 mil-
joonaa euroa, tulee kulumaan maahanmuuton aiheuttamiin kustannuksiin. Tämä summa on
itse asiassa lähestulkoon sama kuin esitykseen sisältyvä nettolainanotto, joka on suuruu-
deltaan 233 miljoonaa euroa. Näiden kustannusten voidaan siis katsoa jäävän sellaisinaan
tulevien sukupolvien maksettaviksi. Maahanmuuton kustannusten on esityksessä arvioitu
olevan yli 780 miljoonaa euroa suuremmat kuin ne ovat olleet aiempina vuosina. Kokonai-
suudessaan maahanmuuttokustannusten osalta liikutaan siis jo vähintään miljardin euron
suuruusluokassa, ja todennäköisesti todelliset kustannukset ovat vielä tätäkin arviota huo-
mattavasti suuremmat. Ellei tarpeellisiin toimenpiteisiin pian ryhdytä, niin ne kasvavat jat-
kossa entisestään. Tämä kaikki siis siitäkin huolimatta, että julkisessa keskustelussa maa-
hanmuuttoa on pidetty pääsääntöisesti pelkästään rikkautena ja voimavarana.

Arvoisa puhemies! Maahanmuutosta aiheutuvia kustannuksia on ryhdyttävä alenta-
maan, ja pikaisesti tulee toteuttaa hallitusohjelman kirjaus maahanmuuton kustannusten
selvittämisestä, sillä kun kustannukset ovat tiedossa, on niihin helpompi puuttua lainsää-
dännöllisin keinoin.

Kuten edustaja Hakkarainen äsken totesi, Suomen on ensinnäkin alennettava maahan-
muuttoon liittyviä vetovoimatekijöitä. Eräs tähän liittyvä merkittävä toimenpide on per-
heenyhdistämiskriteerien useassa vaiheessa tapahtuva tiukentaminen, ja toivottavasti kiris-
tykset tapahtuvat tiukoin ehdoin. Lisäksi sosiaali- ja terveysministeri Mäntylän johdolla on
valmisteltu maahanmuuton sosiaaliturvan eriyttämistä ja karsintaa. Hallituksen maahan-
muutto- ja turvapaikkapoliittisiin ohjelmiin sisältyvien esitysten nopea toteuttaminen tulee
kyllä vähentämään julkisen sektorin velkaantumista, mutta vain jos ne toteutetaan täysi-
määräisesti.

16.50 Katja Taimela sd: Arvoisa rouva puhemies! Kun tulee itse seudulta, missä on vii-
me vuosina koettu Suomen suurin rakennemuutos, huolestuttaa minuakin, niin kuin monia
muitakin edustajia tänään tässä salissa, erityisesti tämä työllisyysmäärärahojen riittämättö-
myys. Tuntuu todella kylmältä näissä työttömyysluvuissa se valittu linja, että jokaisesta
hallituksen lisätalousarviosta puuttuvat työllisyysmäärärahoihin panostukset.

Sitten mitä tulee viime viikon ikäviin uutisiin — Microsoftista ja Talvivaarasta on täällä
puhuttu tänään useammassa puheenvuorossa — niin Microsoftin kohdalla hallitus on päät-
tänyt hakea nyt Euroopan globalisaatiorahastosta tukea, ja kun tämä irtisanottujen määrä
ylittää selkeästi näitten kriteereiden rajat, niin tuki suurella varmuudella meille myös saa-
daan. Itse mietin erityisesti näiden EU-tukien ja tietysti kaikkien valtion tukemien työlli-
syyspalveluiden kohdalla niiden pitkäjänteisyyttä ja sitä, että tukimuodoista on aidosti pit-
källä aikavälillä hyötyä työllistyvälle itselleen ja sitä kautta koko meidän yhteiskunnalle.
Uskallan kertoa jo ihan oman alueeni kokemuksesta: Meillä on käytössä hankkeita, joissa
liian vähän painotetaan tai seurataan hyötysuhdetta toimenpiteen hinnassa. Toimenpiteet ja
eri vaihtoehdot vaativat kehittämistä ja uudelleenarviointia koko ajan. Microsoftin työnte-
kijöillä muun muassa on osaamista, jota me emme saa kuitenkaan päästää karkuun, päin-
vastoin, ja pitää muistaa, että heidänkin kohdallaan kysymys on useiden perheiden toi-
meentulosta ja hyvinvoinnista.

Mutta eniten tänään, kun käsitellään toista lisätalousarviota, huolestuttavat todellakin
pitkäaikaistyöttömät ja meidän nuoret, työttömäksi valmistuvat tai jääneet ihmiset. Onko
42



Pöytäkirjan asiakohta PTK 61/2016 vp
hallituksen mielestä heillä aikaa odottaa lisätalousarvio toisensa perään? Minun mielestäni
ei ole.

Kun olen kuunnellut koko keskustelun tästä toisesta lisätalousarvioesityksestä, sitä te-
kee pakostikin muutamia huomioita, ja yksi ylitse muiden oli debatissa ja alun varsinaisis-
sa puheenvuoroissa se, että paitsi että suomalaisesta talonpojasta oltiin huolissaan opposi-
tiosta, myös keskustan äänenpainot olivat kovin väriseviä tässä suhteessa. Kuka olisikaan
ennen vaaleja uskonut, että meillä on pääministeripuolueena keskusta samaan aikaan, kun
(Puhemies koputtaa) tuhatpäiset traktorimarssit ovat Helsingissä? Mutta nyt tässäkin pitää
muistaa, että tärisevät puheet (Puhemies koputtaa) eivät riitä vaan tarvitaan tekoja seuraa-
vissa lisätalousarvioaloitteissa. Maaseudullakaan ei ole elämää ilman resursseja ja tekoja.

Keskustelu päättyi.

Asia lähetettiin valtiovarainvaliokuntaan.
43


