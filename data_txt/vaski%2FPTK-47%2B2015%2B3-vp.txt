















































DEM4B87.tmpSave.xml


Pöytäkirjan asiakohta PTK 47/2015 vp
Pöytäkirjan asiakohta 

PTK 47/2015 vp

Täysistunto

Torstai 8.10.2015 klo 16.00—20.08

3. Terveydenhuollon henkilökunnalle lakisääteinen oikeus kieltäytyä elämän lopettamises-
ta vakaumuksellisista syistä

Kansalaisaloite KAA 2/2015 vp

Lähetekeskustelu

Toinen varapuhemies Paula Risikko: (Hälinää — Puhemies koputtaa) Täysistunto jat-
kuu. Pyydän siirtymään kokouksiin tuonne ulkopuolelle, ja nyt keskitytään seuraavaan
asiaan.

Lähetekeskustelua varten esitellään päiväjärjestyksen 3. asia. Puhemiesneuvosto ehdot-
taa, että asia lähetetään sosiaali- ja terveysvaliokuntaan.

Keskustelu käydään etukäteen pyydettyjen puheenvuorojen osalta nopeatahtisena. Etu-
käteen varattujen puheenvuorojen pituus on enintään 3 minuuttia. Puhemiesneuvosto suo-
sittaa, että myös nopeatahtisen keskusteluosuuden jälkeen pidettävät puheenvuorot kestä-
vät enintään 3 minuuttia. Puheenvuoro on sallittua käyttää myös omalta paikalta.

Keskustelun käynnistää edustaja Tanus, olkaa hyvä.

Keskustelu

17.04 Sari Tanus kd: Arvoisa puhemies! Terveydenhuolto, tyttöjen ja naisten asema ja
ihmisoikeudet ovat olleet Suomessa varsin hyvällä tasolla verrattuna moniin muihin mai-
hin. Maailmalla ollessani on ollut hienoa kertoa olevansa Suomesta, olla vähän niin kuin
rinta rottingilla ylpeänä monista saavutuksista täällä.

Tilanne on ollut toinen, kun on keskusteltu naisvaltaisella alalla, terveydenhuollossa,
työskentelevien ja alalle pyrkivien oikeuksista ja mahdollisuuksista Suomessa. Siinä olen
saanut hävetä. Toisin kuin muualla Euroopassa, Suomessa vielä 2000-luvulla tyttöjen ja
naisten opiskeluoikeuksia ja työmahdollisuuksia poljetaan ja rajoitetaan vakaumuksen pe-
rusteella. Opiskelemaan pääsyn, työpaikan saannin, sen säilyttämisen ja uralla etenemisen
esteenä voi olla vakaumus, se, ettei voi osallistua toisen elämän lopettamiseen. Tällä het-
kellä kyse on raskaudenkeskeytyksiin osallistumisesta, myöhemmin mahdollisesti myös
eutanasiasta. Molemmissa kyse on elämästä ja sen lopettamisesta. Tämä koskee myös mie-
hiä.

Arvoisa puhemies! Kansalaisaloite, jolla pyritään nostamaan Suomen lainsäädäntöä
yleiseurooppalaiselle tasolle, sai alkunsa ammatti-ihmisten ja opiskelijoiden toimesta il-
man mitään taustajärjestöä, organisaatiota tai puoluetta. Minä, voisiko sanoa, opiskeluai-
kana kaiken nähnyt ja kokenut gynekologi, olen toinen aloitteen vireillepanijoista. Aloit-
teella pyritään saamaan lakiin raskauden keskeyttämisestä yksi uusi pykälä: terveyden-
huollon henkilökunnalle lakisääteinen oikeus eettisen tai uskonnollisen vakaumuksen pe-
rusteella olla osallistumatta raskaudenkeskeytykseen, ellei naisen henki ole vaarassa. Kan-
 Tarkistettu
4.0



Pöytäkirjan asiakohta PTK 47/2015 vp
salaisaloite koskee siis henkilökuntaa ja alan opiskelijoita, ei potilaita. Toisin sanoen aloite
ei vaikuta raskaudenkeskeytystä haluavien nykyisiin oikeuksiin tai mahdollisuuksiin saa-
da raskaudenkeskeytys sitä halutessaan — tämän takaa laki. Suomeen täytyy kuitenkin
saada myös laki, mikä turvaa naisille oikeuden myös olla osallistumatta raskaudenkeskey-
tyksiin ilman että menettää monipuolisia ja ainutlaatuisia ammatteja, niin kuin esimerkiksi
gynekologin ja kätilön ammatteja. Aseellisesta asepalveluksestakin on jo vuosia ollut mah-
dollisuus kieltäytyä vakaumuksen perusteella, vaikka siinä vain harjoitellaan.

Arvoisa puhemies! Arvon ministeri — poistunut nyt paikalta — ja hyvät kansanedusta-
jat, korjataan tilanne Suomen perustuslain, yhdenvertaisuuslain ja muun muassa Euroopan
ihmisoikeussopimuksen ja EU:n perusoikeuskirjan vaatimusten mukaisesti: poistetaan
tämä ihmisoikeusloukkaus ja kohdellaan myös Suomessa ihmisiä, niin potilaita kuin hoi-
tajia, kätilöitä ja lääkäreitäkin, yhdenvertaisesti vakaumuksesta riippumatta. — Kiitos.

Toinen varapuhemies Paula Risikko: Otetaan tähän alkuun debattikeskustelu. Pyydän
niitä edustajia, jotka haluavat varata minuutin mittaisen puheenvuoron, painamaan V-pai-
niketta ja nousemaan seisomaan.

17.07 Tuula Haatainen sd (vastauspuheenvuoro): Arvoisa rouva puhemies! Tämä tehty
kansalaisaloite on todella vakavan asian äärellä. Tässä esitetään, että työntekijällä olisi
subjektiivinen oikeus kieltäytyä antamasta hoitotoimenpidettä myös sellaisessa tilantees-
sa, jossa raskaudenkeskeytys on naisen hengen pelastamiseksi välttämätöntä. (Mika Niik-
ko: Ei olisi!) WHO on antanut suosituksen siitä, ettei terveydenhuollon ammattihenkilö-
kunnalla olisi oikeutta kieltäytyä raskaudenkeskeytyksistä, ja syynä on nimenomaan se,
että on tärkeää, että niillä gynekologeilla, jotka työskentelevät esimerkiksi haja-asutusalu-
eella, on kokemusta tästä ja he voivat myös yön pimeinä tunteina, kun on kyseessä kohdun
ulkopuolinen raskaus, tehdä ammattitaidolla ja osaten myös tämän toimenpiteen. Ja ei voi
olla myöskään niin mahdollista, että tässä työntekijän moraalikäsitykset menevät potilaan,
hoitoa hakevan ihmisen, tarpeiden edelle.

Tästä syystä pidän tätä kansalaisaloitetta kyllä nyt (Puhemies koputtaa) väärin esitetty-
nä ja toivon, että nykylainsäädäntö säilyy.

17.08 Sari Tanus kd (vastauspuheenvuoro): Arvoisa rouva puhemies! Nyt en oikein ym-
märrä edustaja Haataisen käsitystä. Meillä nimenomaan uudessa pykälässä, jota ehdotam-
me, on hyvin selkokielellä sanottu, että eettisen tai uskonnollisen vakaumuksen vuoksi voi
olla oikeus kieltäytyä, ellei naisen henki ole vaarassa, ja missään vaiheessa ei kukaan ole
muuta ajatellutkaan. Jos kyse on esimerkiksi kohdunulkoisesta raskaudesta, joka tarvitsee
toimenpiteitä, niin kaikki ilman muuta ne suorittavat, eikä siinä tarvita mitään erillisiä har-
joittelutoimenpiteitä, vaan laparoskooppiset toimenpiteet, myös kohdunulkoiseen raskau-
teen liittyvät, ovat aivan normaalia gynekologin toimintaa, ja tällaisia kaikki suorittavat.

17.09 Päivi Räsänen kd (vastauspuheenvuoro): Arvoisa rouva puhemies! Ihmettelen
edustaja Haataisen käyttämää puheenvuoroa sen vuoksi, että tiedätte varmaan, että länti-
sen Euroopan maista ainoastaan Suomessa ja Ruotsissa terveydenhuollon henkilöstöllä ei
ole lakiin perustuvaa oikeutta kieltäytyä vakaumuksen perusteella suorittamasta abortteja
tai laatimasta niihin liittyviä lausuntoja. Mielestäni on aika kestämätöntä puolustaa oman-
tunnonvapauden puutetta sillä, että näin jollain lailla vaarannettaisiin potilaan oikeuksia tai
2



Pöytäkirjan asiakohta PTK 47/2015 vp
vaikeutettaisiin aborttioikeuden toteutumista. Ei missään muussa maassa, Hollannissa,
Norjassa, Tanskassa ja niin edelleen, ole käynyt näin. Miksi ihmeessä Suomessa ei voida
tätä omantunnon, vakaumuksen suojaa antaa terveydenhuoltohenkilöstölle, kun se toimii
muissakin maissa?

17.10 Anna Kontula vas (vastauspuheenvuoro): Arvoisa puhemies! Viime eduskunta-
kaudella edustaja Rauhala teki pitkälti samantyyppisen esityksen, ja tuolloin sekä minä että
myös eräät muut vasemmistoliiton edustajat kannatimme sitä. Tämä esitys kuitenkin poik-
kesi tästä nyt käsillä olevasta kansalaisaloitteesta yhdessä ratkaisevassa kohtaa. Siinä ni-
mittäin asetettiin naisen oikeus aborttiin etusijalle ohitse henkilöstön oikeuden päättää
omantuntonsa perusteella, ketä hoitavat ja ketä eivät. Tämä on ratkaisevan tärkeä ero, ja
tämä on se ero, minkä vuoksi minä en voi tätä kansalaisaloitetta kannattaa. Tässä ei itse py-
kälässä eikä perusteluissa aseteta aborttioikeutta etusijalle. Kumpikin näistä oikeuksista on
kansainvälisessä ihmisoikeuskeskustelussa harmaalla alueella, mutta vain toinen näistä
liittyy suoraan ihmisen henkeen ja terveyteen. Minusta on selvää, kumpi on etusijalla.

17.11 Sari Essayah kd (vastauspuheenvuoro): Arvoisa rouva puhemies! Tämä aihe on
varmasti herkkä ja näkemyksiä jakava, mutta toivon, että todellakin täällä käydään keskus-
telua toinen toistemme kunnioittamisen hengessä, niin kuin näyttää, että tällä hetkellä
käymmekin.

Oli hyvä, että edustaja Kontula otti esille tämän kohdan, koska nimenomaan Euroopan
ihmisoikeustuomioistuimen ratkaisuista on johdettavissa se, että kun maassa on hoitohen-
kilökunnalla tai lääkärillä mahdollisuus omantunnonsyistä olla tekemättä abortteja, niin
samanaikaisesti tulee sitten varmistua siitä, että potilas saa ne oikeudet, jotka hänelle lain
mukaan kuuluvat. Tämä nimenomaan tässä kansalaisaloitteessa tuodaan ihan selkeästi
esille, eli tässä ei olla viemässä kenenkään oikeuksia aborttiin, tässä ollaan ainoastaan mah-
dollistamassa se, että hoitohenkilökunnan ei tarvitse oman omantuntonsa vastaisesti osal-
listua näihin aborttitoimenpiteisiin. Tämä pystytään työjärjestelyillä tekemään. Aivan niin
kuin edustaja Räsänen täällä totesi, kaikissa Länsi-Euroopan maissa tämä on ihan vallitse-
va käytäntö, ainoastaan Suomessa ja Ruotsissa ollaan poikkeuksellisessa tilanteessa.

17.13 Joona Räsänen sd (vastauspuheenvuoro): Arvoisa puhemies! Täällä kun tätä kes-
kustelua käydään, niin kuten tuossa jo edellinenkin puhuja, edustajatoveri Essayah, sanoi,
myös minä toivon, että kuitenkin kunnioitamme toisiamme.

Mutta oikeastaan se asia, mikä tässä on kysymyksessä ja mihin pitäisi puuttua, on ni-
menomaisesti se, mihin edustaja Kontula viittasi: naisen oikeus raskaudenkeskeytykseen.
Siitä on kysymys, ja jokaisessa tilanteessa tätä pitää kunnioittaa ja tämä pitää pystyä takaa-
maan. Sitten täytyy mennä näihin perusteluihin, ja näissä aloitteen perusteluissa tämä ei va-
litettavasti ole se ensimmäinen asia, ja täytyy silloin kysyä, mitä tällä aloitteella haetaan. It-
selleni se, että jokaisella on oikeus itse päättää siitä, haluaako raskauden keskeyttää, on se
ensisijainen asia. Tällaisella aloitteella ei pidä lähteä vaarantamaan tätä asiaa.

17.13 Eva Biaudet r (vastauspuheenvuoro): Arvoisa puhemies! Kokemukset osoittavat,
että vaikka varmasti aloitteen tekijöillä ei ole tarkoitus, ehkä ainakaan suoranaisesti, saada
aikaan sellaisia tuloksia, että raskauden keskeyttämisen palvelut tulevat vaikeammin saa-
vutettaviksi, niin silti kokemukset Euroopassa minun mielestäni osoittavat sen, että näin on
3



Pöytäkirjan asiakohta PTK 47/2015 vp
tapahtunut. (Välihuutoja) Esimerkiksi Itävallassa on maakuntia, joissa kukaan gynekologi
ei tee näitä. Jos ajattelee, että Suomi on, niin kuin tässä sanottiin, harvaan asuttu maa ja joil-
lakin paikkakunnilla ei ole niin paljon valinnanvaraa, niin se on varmasti aivan todellinen
uhka. Siinä mielessä kannattaa mielestäni ottaa iisisti ja ajatella, että meillä on toimiva
lainsäädäntö, joka mielestäni ennemminkin pitäisi muuttaa toiseen suuntaan, jossa oikeas-
ti kunnioitetaan naisen oikeutta määrätä omasta kehostaan. Tällä hetkellä ammattijärjestöt
ovat sitä mieltä, että tämä järjestelmä toimii ja kunnioitetaan ihmisten vakaumusta eikä ke-
tään estetä opiskelemasta — se on ihan varmaa — tätä alaa.

17.14 Anne-Mari Virolainen kok (vastauspuheenvuoro): Arvoisa puhemies! Tässä aloit-
teen tekijät korostavat kansainvälisten järjestöjen suosituksia mutta ohittavat kotimaisten
terveydenhuollon liittojen suositukset ja sen, että paikallisesti näistä pystytään jo sopi-
maan, että se ei tarvitse uutta lainsäädäntöä. Varsinkin haluaisin viitata arkkiatri Risto Pel-
kosen kirjoitukseen Lääkärilehdessä, jossa hän kirjoittaa näin, että "omantunnonvapauden
salliminen raskaudenkeskeytyksen saralla saattaisi lisätä vaatimuksia vapautua myös
muista moraalisesti herkistä hoitotoimista". (Touko Aalto: Just näin!) Tämä on mielestäni
erittäin tärkeä huomio.

Sitten haluaisin nostaa vielä esiin koulutuksen. Nimittäin kun meillä EU-tasolla normi-
tetaan terveydenhuollon ammattilaisten koulutuksia ja tutkintovaatimukseen sisältyvää
osaamista, niin olisiko niin, että nämä ihmiset, jotka haluavat kieltäytyä toimenpiteistä,
lausuntojen kirjoittamisesta, opiskellessaan eivät osallistuisi näihin? Saisivatko he silloin
tutkinnon ja osoittaisivat sen pätevyytensä? Miten näissä tapauksissa toimittaisiin?

17.16 Touko Aalto vihr (vastauspuheenvuoro): Arvoisa rouva puhemies! Jos lääkärillä
olisi oikeus kieltäytyä abortin tekemisestä omaantuntoon vedoten, asettaisimme naiset esi-
merkiksi alueellisesti eriarvoiseen asemaan. Kuinka turvataan sen naisen terveys, jonka
alueen ainoa lääkäri kieltäytyy tekemästä aborttia? Itse tulen Keski-Suomesta, olen kotoi-
sin Itä-Suomesta, ja voin miettiä, että pienissä terveyskeskuksissa jo yhdenkin lääkärin
kieltäytyminen voisi merkitä koko palvelun lakkauttamista. Mitä tämä tarkoittaisi näiden
naisten osalta? Kieltäytymisoikeus asettaa naiset epätasa-arvoiseen asemaan nimenomaan
asuinpaikan, tulojen, sosioekonomisen aseman, kielitaidon sekä matkustamismahdolli-
suuksien suhteen.

Kiinnitän huomion edustaja Virolaisen erittäin tärkeään huomioon: keskustelu laajentui-
si väistämättä muihinkin moraalisesti kuormittaviin terveydenhuollon tehtäviin, väistämät-
tä.

Toinen varapuhemies Paula Risikko: Ja ministeri Soini haluaa käyttää puheenvuoron.
— Minuutti.

17.17 Ulkoasiainministeri Timo Soini (vastauspuheenvuoro): Arvoisa puhemies! (Edus-
kunnasta: Ulkoministeri Soini! — Välihuutoja) — Sananvapaus ei mene siitä, vaikka on
ulkoministeri.

Tämä asia on minun mielestäni tärkeä. Suomi on kehitysmaa eurooppalaisessa ihmisoi-
keuskysymyksessä, tämä on häpeällinen tilanne. Aina täällä puhutaan hyvin kerkeästi eu-
rooppalaisesta oikeusjärjestyksestä ja oikeuksista. Länsi-Euroopan maista, joista aina hir-
veän kerkeästi puhutte, vain Suomi ja Ruotsi ovat käytännössä kieltäneet tämän omantun-
4



Pöytäkirjan asiakohta PTK 47/2015 vp
nonvapauden pykälän. Tämä tulee jatkossa johtamaan siihen, että kun ajetaan tämän lisäk-
si eutanasiaa ja jos se tulee jossain lailliseksi, niin todetaan, että teidän pitää osallistua tä-
hänkin. Tämä on erittäin hyvä ja perusteltu, ryhdikäs teko saattaa Suomi sivistysvaltioksi
länsimaisen perinteen mukaisesti, jotta nämä ihmiset eivät joudu toimimaan vakaumuk-
sensa vastaisesti.

Ja vielä yksi asia: se, että kun käytännöllä kuitenkin tämä järjestellään, eikö ole vähän te-
kopyhää sitten kuitenkin osallistua tähän käytännön järjestelyyn eikä antaa sille lain suo-
jaa?

17.18 Aino-Kaisa Pekonen vas (vastauspuheenvuoro): Arvoisa rouva puhemies! Ihan
hämmentävää, että ulkoministeri Soini käyttää täällä voimakkaan puheenvuoron (Edus-
kunnasta: Kansanedustaja Soini!) — Kansanedustajat puhuvat täältä omalta paikaltaan.

Arvoisa puhemies! Alkuun on kyllä todettava, että Suomen laki on Euroopan mittakaa-
vassa verraten tiukka ja aborttiluvut ovat Suomessa matalia verrattuna pohjoismaisiin naa-
pureihin.

Edustaja Tanus sanoi tuossa ensimmäisessä puheenvuorossaan, että tämä valinnanva-
paus koskee henkilökuntaa ja asiakkaat toki sitten tekevät miten tekevät. Mutta kyllä mi-
nulla herää huoli, että jos hoitohenkilökunta kieltäytyy tekemästä raskaudenkeskeytyksiä,
niin lisääkö se aborttiin liittyvää stigmaa. On meinaan todettu, että abortin läpikäyneiden
kokemuksien perusteella merkittävä toipumista edistävä tekijä on inhimillinen ja kunnioit-
tava kohtaaminen, ja pelkään, että tämä vaarantuu tämän aloitteen toteutuessa.

17.19 Eeva-Maria Maijala kesk (vastauspuheenvuoro): Arvoisa puhemies! Tämä esitys
on sinänsä erittäin hyvä ja kannatettava, ja ehdottomasti pitäisi tätä ihmisoikeusasiaa ja
omantunnonvapautta kunnioittaa ja kehittää. (Touko Aalto: Entäs naisten ihmisoikeudet,
itsemääräämisoikeus?) Mutta yksi asia tässä on, mihin minä haluaisin nyt kiinnittää erityi-
sesti huomiota, ja se on se, että jos tässä mennään kovin pitkälle, niin sitten on tämä opis-
keluaikainen asia, eli pitäisi kuitenkin muistaa, että opiskeluaikana kaikki alan henkilöt
saavat tähän asiaan riittävän koulutuksen ja osaamisen, sillä silloin jos tulee vastaan hätä-
tilanne ja todellakin joudutaan tekemään hyvin nopea raskaudenkeskeytys jostakin syystä
naisen pelastamiseksi, niin mitä sitten, jos ei osaakaan? Elikkä todellakin kiinnitetään huo-
miota tähän opetukseen ja koulutukseen, ja lähdemme siitä, että kaikkien tulee varmasti
osata tämä asia silloin, jos tulee hätätilanne.

17.20 Mika Niikko ps (vastauspuheenvuoro): Arvoisa puhemies! Aika kylmäkiskoinen
lähestymistapa kyllä vasemmalta puolelta on terveydenhuollon ammattilaisen näkökul-
maan. Kuitenkin me tiedämme, että terveydenhuollon ammattilaisella ihan alun perin tar-
koituksena on mennä ammattiin, jossa hän haluaa pelastaa elämää, ei tuhota elämää: hän
haluaa parantaa, hän haluaa tehdä sitä hyvää, mihin hänet on koulutettu. Tämä on hyvin
pieni osa terveydenhuollon ammattilaisen työajasta, että joutuu osallistumaan aborttiin tai
sen tekemiseen. Nyt täytyy muistaa, että jos henkilö vakaumukseltaan kokee, että hän lo-
pettaa ihmiselämän, vaikka ihminen ei ole vielä syntynyt, niin on aika kylmäkiskoista sa-
noa, että sinun täytyy tehdä se riippumatta siitä, mitä sinä koet. On ihmisoikeuskysymys
myös antaa valinnanvapaus tässä asiassa, koska me pystymme tämän järjestämään muulla
tavoin. Tämä on pystytty järjestämään kaikissa Euroopan maissa muilla tavoin. Onko Suo-
mi niin kehitysmaa terveydenhuollon suhteen, että meiltä loppuvat lääkärit ja kätilöt kes-
5



Pöytäkirjan asiakohta PTK 47/2015 vp
ken, jos tällainen omantunnonvapaus sallitaan? En usko. Minun mielestäni tämä on erin-
omainen kansalaisaloite, (Puhemies koputtaa) ja kannatan tätä. (Puhemies: Aika!)

17.21 Hanna Halmeenpää vihr (vastauspuheenvuoro): Arvoisa rouva puhemies! On al-
kuun sanottava, että minä kyllä ymmärrän tämän aloitteen tekijöiden vakaumuksen ja ar-
vostan vakaumuksellisuutta, siitä ei ole kyse.

Mitä tulee viittaukseen asepalveluksesta kieltäytymiseen vakaumuksen perusteella, niin
se ei taida kyllä olla verrannollinen tämän aloitteen kanssa. (Touko Aalto: Ei todellakaan!)
Kun nimittäin joku jättää asepalveluksen nykylainsäädännön mukaisesti käymättä, kukaan
muu ei tämän henkilön vuoksi asepalvelukseen mene. Sen sijaan, mikäli terveydenhuollon
ammattilainen vakaumuksensa vuoksi voisi kieltäytyä ammatissaan suorittamasta ny-
kylainsäädännön mukaisia töitä, joku muu terveydenhuollon ammattilainen nämäkin työt
kuitenkin joutuu tekemään. (Eduskunnasta: Juuri näin!) 

Olen keskustellut usean tämän alan ammattilaisen kanssa, ja tietääkseni Kätilöliitto ja
Lääkäriliitto tätä aloitetta vastustavat. En ole koskaan kuullut, että kukaan terveydenhoi-
don ammattilainen suorittaisi raskaudenkeskeytyksiä (Puhemies: Aika!) mielellään, päin-
vastoin.

17.22 Sari Tanus kd (vastauspuheenvuoro): Arvoisa rouva puhemies! Ensinnäkin sanot-
takoon, että ymmärrän monien edustajien puheenvuorot ja ymmärrän, että teillä ei ole käy-
tännön tilanteesta oikein hyvää käsitystä. (Touko Aalto: Mistä sinä sen tiedät?) — Minä
olen ollut yli 20 vuotta lääkärinä, yleislääkärinä yli 10 vuotta ja toiset yli 10 vuotta erikois-
lääkärinä.

Ensinnäkin sellainen asia, että suurin osahan gynekologeista toimii sellaisissa työtehtä-
vissä, työpisteissä, joissa ei raskaudenkeskeytyksiä edes käsitellä. Raskaudenkeskeytyk-
siähän tehdään vain tietyissä sairaanhoidon pisteissä. Ja todellakaan esimerkiksi, suurin
osa kun tehdään sosiaalisin indikaatioin, yksi lääkäri ei pysty niitä tekemään, vaan siihen
tarvitaan jo kaksi lääkäriä antamaan lausuntoja.

Syy siihen, minkä takia meillä aloitteen perusteluissa ei ole naisten oikeuksia, on yksin-
kertaisesti se, että naisilla on nykytilanteessakin oikeus aborttiin. (Anna Kontula: Suomes-
sa se on tiukempi kuin muualla!) Aborttilain (Puhemies: Aika!) kaikki pykälät pysyvät voi-
massa (Puhemies koputtaa) jatkossakin, naisella itsellään on oikeus päättää.

Toinen varapuhemies Paula Risikko: Kysymyksessä on minuutin mitaiset puheenvuo-
rot, debattivaihe.

17.24 Maria  Tolppanen  ps  (vastauspuheenvuoro): Arvoisa puhemies! Ihan ensin al-
kuun: minä kyllä kunnioitan elämää, ihan varmasti. Mutta tämä on sellainen pandoran li-
pas, että jos tämä aukaistaan, jos ihminen voi kieltäytyä siitä työstä, mihin hänet on koulu-
tettu, (Touko Aalto: Hyvä!) niin seuraava vaihe on sitten se, että saattaa tulla ihminen, joka
sanoo, että minä en osallistu verensiirtoihin sen takia, että minun eettinen näkemykseni
kieltää sen. Ja kun täällä sanotaan, että joka tapauksessa pitäisi abortti suoda silloin, jos
naisen henki on vaarassa, niin minä kyllä nostaisin tässä rinnalle myöskin sen, että silloin
se on tehtävä, jos naisen henkinen hyvinvointi on vaarassa. Jos nainen on raiskattu, esimer-
kiksi, ja hän haluaa abortin, niin siitä ei ole oikeus toisella ihmisellä kieltäytyä, koska taas
myöskin se masennus, minkä se saattaa aiheuttaa, ihan varmasti vaarantaa tämän naisen
6



Pöytäkirjan asiakohta PTK 47/2015 vp
elämän eteenpäin, (Sari Tanus: Mutta näinhän saa tehdä!) ja se ei voi olla kenenkään toisen
ihmisen päätettävissä. Ja kun me tiedämme, missä vaiheessa abortit tehdään, niin jos sitten
kieltäydytään tekemästä, (Puhemies koputtaa) niin voi olla, että 12 viikkoa lipsahtaa ohi, ja
silloin puhutaan jo ihmisestä.

17.25 Sari Multala kok (vastauspuheenvuoro): Puheenjohtaja! Minä en usko, että ku-
kaan nainen — tai erittäin harva nainen ainakin, joka joutuu siihen tilanteeseen, että joutuu
pohtimaan raskauden keskeyttämistä — tekee sitä heppoisin perustein. Ehkä huoleni tä-
män aloitteen suhteen liittyykin siihen, joutuuko nainen tällaisessa tilanteessa entistä suu-
remman paineen eteen (Eduskunnasta: Nimenomaan!) ja mahdollisesti tuomitsevien aja-
tusten eteen, kun se tilanne on jo entisestään todella vaikea. Ja toinen huoleni liittyy sa-
maan, mihin edustaja Maijala viittasi: kyllähän pitää kuitenkin olla näin, että osataan toi-
mia hätätilanteissa, eli koulutuksessa pitää pystyä käsittelemään myös ne asiat. Ymmärsin
ainakin lausuntojen perusteella, että tämäkin aspekti tämän aloitteen myötä vaarantuisi.

17.26 Nasima Razmyar sd (vastauspuheenvuoro): Arvoisa rouva puhemies! Itse tulen
sellaisesta lähtömaasta, jossa missään nimessä naisen itsemääräämisoikeus ei ole mikään
valinta, ja ihmettelen suuresti, että kuulen tätä keskustelua Suomen eduskunnassa. (Väli-
huutoja) Hyvät naiset, hyvät miehet, me palaamme ajassa 40 vuotta taaksepäin. (Eva Bi-
audet: Juuri näin!) Tässä keskustelussa, paitsi että tässä on käytetty hyviä puheenvuoroja
siitä, että tämä avaa tämän pandoran lippaan, meidän pitää muistaa, että suomalaisen ter-
veydenhuollon ykkösprioriteetti on äidin terveys, ja se on se meidän lähtökohtamme.

Toisaalta tässä on ollut hyviä puheenvuoroja siitä, kuinka tämä asettaa myös terveyden-
huollon työntekijöitä eriarvoiseen asemaan. Täytyy muistuttaa, että ammatinvalinnassa voi
aina tehdä niitä valintoja ja myös terveydenhuollon piirissä voi hyvin valita, minkälaisia
työtehtäviä haluaa, ja niistä keskustella. Mutta sitten kun meillä on niitä paikkakuntia, jois-
sa on tosiaankin ne kaksi lääkäriä, niin jos toinen näistä ei suostu tekemään, niin se var-
masti vaikuttaa myöskin naisen päätökseen. (Puhemies koputtaa: Aika!)

Ja toivon, että tässä keskustelussa otetaan huomioon myöskin valistus. (Puhemies: Ai-
ka!) Sitä me tarvitsemme kouluissa ja sillä me pystymme ehkäisemään näitä.

17.27 Annika Saarikko kesk (vastauspuheenvuoro): Arvoisa puhemies! Itse lähestyn
tätä kahdesta näkökulmasta. Ensinnäkin täällä on tuotu erittäin hyvissä puheenvuoroissa
esiin se, että abortti on aina kipeä asia, niin kuin edustaja Multala otti tässä esiin. Sitten
tämä alueiden lähtökohta: tämä on myös alueiden tasa-arvokysymys, jos tämä aloite meni-
si läpi ja se sallittaisiin.

Mutta se, mikä minua häiritsee tässä ennen kaikkea eniten, on tämä eettinen vakaumus.
En ole alan ammattilainen taustaltani, niin kuin edustaja Tanus esimerkiksi on, en voi ku-
vitella, miltä ammattihenkilöstöstä tämä toimenpide tuntuu, mutta voisin kuvitella, että
ehkä osa pystyy kovettamaan itsensä mutta tuskin se kenenkään mielestä on mikään mie-
luisin osa työtehtäviä. Kuka määrittelee, mikä on eettinen vakaumus, johon voi vedota ja
tästä tehtävästä kieltäytyä?

17.28 Jaana Pelkonen kok (vastauspuheenvuoro): Arvoisa rouva puhemies! Kuten tääl-
lä on jo hyvistä puheenvuoroista käynyt ilmi, abortti ei pääsääntöisesti koskaan ole siihen
joutuneelle tai päätyneelle naiselle helppo asia, eikä sitä toisekseen Suomessa myöskään
7



Pöytäkirjan asiakohta PTK 47/2015 vp
vapaasti tai kevyin perustein saa. Usein kyseessä on myös henkisesti varsin nöyryyttävä-
kin kokemus kyseiselle naiselle. Kaikki alalle hakeutuvat ja kouluttautuvat tietävät, että
raskaudenkeskeytykset tulevat olemaan osa heidän työtään. Onkin tavallaan varsin absur-
dia edes keskustella täällä hoitohenkilökunnan lakisääteisestä oikeudesta vakaumuksen
perusteella olla osallistumatta abortin tekoon, (Antero Laukkasen välihuuto) ja täällä on
myös tullut ilmi sekin, että asiasta varmasti voidaan myös ilman lakia sopia. Työetiikkaan
kuuluu hoitaa potilasta, ei jättää potilasta hoitamatta.

17.29 Laura Huhtasaari ps (vastauspuheenvuoro): Arvoisa rouva puhemies! Euroopan
neuvoston päätöslauselmassa todetaan, että hoitohenkilökunnalla on oikeus ilman sankti-
oita tai syrjintää kieltäytyä tekemästä aborttia tai eutanasiaa tai avustamasta niiden suorit-
tamista, ja lähes kaikissa Euroopan neuvoston maissa tämä oikeus on taattu. Oletteko te
sitä mieltä, että suurin osa Euroopan maista on hyvin jälkeenjääneitä ja sivistymättömiä
tässä asiassa? (Eduskunnasta: Missä on eurooppalaisuuden kunnioitus?) — Juuri näin. —
Tässähän ei olla viemässä oikeutta naisilta tehdä aborttia. Myös muissa Euroopan maissa,
joissa tämä omantunnonvapaus on turvattu, he voivat edelleen myös tehdä abortteja, joten
nyt olisi aika siirtyä Suomenkin tähän, eurooppalaistua ja ottaa tämä omantunnonvapaus
käyttöön.

17.30 Susanna Huovinen sd (vastauspuheenvuoro): Arvoisa puhemies! Haluan puuttua
kahteen puheenvuoroon lyhyesti tässä ja pidemmästi sitten omassa puheenvuorossani.

Ensinnäkin tähän Euroopan neuvoston päätöslauselmaan. Käyn läpi tuossa hetken pääs-
tä sen, miten tämä päätös siellä Euroopan neuvostossa on syntynyt. Se on syntynyt menet-
telyllä, josta tässä eduskunnassa käyttäisimme nimitystä "tilapäinen enemmistö", ja jokai-
nen, joka ei vielä tiedä, mikä on "tilapäinen enemmistö", voi tutustua eduskunnan käytän-
töihin.

Toinen näkökulma, jonka haluan nostaa tässä lyhyesti esiin, liittyy edustaja Tanuksen
äsken täällä käyttämään puheenvuoroon, jossa hän ylensi itsensä suhteessa meihin muihin.
(Antero Laukkanen: Höpön löpön!) En pidä siitä ajattelutavasta, että tässä salissa jokin
koulutus tai jokin asema veisi niin kuin ylemmäksi kuin me muut, ja sen vuoksi haluan tä-
män tässä ääneen sanoa.

Minulla on tässä edessäni valtakunnallisen sosiaali- ja terveysalan eettisen neuvottelu-
kunnan kannanotto, minulla on tässä edessäni artikkeli, jonka ovat kirjoittaneet THL:n
kaksi tutkijaa, ja lisäkseni edessäni on Väestöliiton kannanotto. Nämä kaikki tahot, jotka
ovat käsitykseni mukaan (Puhemies: Aika!) varsin asiantuntevia, vastustavat tätä aloitetta.
(Touko Aalto: Hyvä, Susanna!)

17.31 Sari Tanus kd (vastauspuheenvuoro): Arvoisa rouva puhemies! Siis en millään
muotoa aseta itseäni ylemmäs ketään, mutta olen hämmästynyt, että tässä salissa — ja suu-
ri osa niistä, jotka ovat puhuneet, ovat suomalaisia, Suomessa olevia naisia — ei tiedetä
sairaanhoidon, terveydenhuollon rakenteita ja toimintatapoja paremmin. Minä olen hoita-
nut naisia yli kaksikymmentä vuotta, ja kohtelemme heitä arvokkaasti, kunnioittaen. Minä
kohtaan myös aborttia miettiviä, siihen päätyviä naisia, heitä, jotka miettivät adoptiovaih-
toehtoa ja raskauden jatkamisvaihtoehtoa. Rinnalla kuljetaan, heidän tilannettaan hoide-
taan, mutta se, että ei tarvitse siihen yksittäiseen toimenpiteeseen, toisen elämän lopettami-
seen, osallistua, on ihmisoikeuskysymys, se on myös yhdenvertaisuuskysymys. Minkä ta-
8



Pöytäkirjan asiakohta PTK 47/2015 vp
kia tässä meidän aloitteessamme eivät ole naisten oikeudet perusteena? Koska naisilla säi-
lyy oikeus aborttiin (Puhemies: Aika!) ihan niin kuin tähänkin asti. Nainen itse päättää sen.

17.32 Emma Kari vihr (vastauspuheenvuoro): Arvoisa rouva puhemies! Se on sinänsä
hauska kuulla, että tässäkin salissa EU niin paljon silloin kiinnostaa, kun se mahdollistaa
naisten aseman heikentämisen. Me tiedämme esimerkiksi sen, mitä tämä asia on aiheutta-
nut Italiassa. Täällä koko ajan kerrotaan, miten tämä toimii kaikkialla niin hyvin, mutta
siellä on valtavia alueita ja isoja alueita, joilla ei ole missään mahdollisuutta aborttia saada.
Varsinkin kun me puhumme näin harvaan asutusta maasta kuin Suomi on, niin minä todel-
la toivoisin, että täällä kiinnostaisi tämä alueellinen tasa-arvo ja se, mikä on naisten yhden-
vertaisuus tässä maassa.

Pelkästään kun kuuntelen näitä tiettyjen edustajien kommentteja täällä raskauden kes-
keyttämisestä, niin voin vain arvailla sitä, kuinka paljon tämä keskustelu ja tämä aloite ja
kaikki tämä myllytys, mitä tästä halutaan nyt pitää päällä, lisää niitten naisten taakkaa, jot-
ka joutuvat tämän hirveän päätöksen eteen, jotka joutuvat näissä vaikeissa tilanteissa elä-
mään. Tässä puhutaan ammattilaisten arviosta. Lääkäriliitto, Kätilöliitto, sosiaali- ja terve-
ysalan eettinen neuvottelukunta, kaikki nämä alan ammattilaisjärjestöt, vastustavat tätä
(Puhemies: Aika!) naisten oikeuksien ja työntekijöitten oikeuksien takia.

17.33 Antero Laukkanen kd (vastauspuheenvuoro): Arvoisa puheenjohtaja! Tämä kes-
kustelu on kyllä oikeasti todella hämmentävää. Täällä ei todellakaan puhuta kenenkään oi-
keudesta aborttiin vaan yhden ammattiryhmän oikeudesta omantunnonvapauteen. Jos tääl-
lä tänään puhuttaisiin seksuaalivähemmistöistä, kaikki lainaisivat sitä, mitä EU:ssa tapah-
tuu, mutta kun täällä puhutaan jonkun oikeudesta, omantunnonvapaudesta olla surmaamat-
ta pieni elämä äidin kohtuun, niin nyt siitä on hirveä meteli, (Välihuutoja) hirveä meteli.
Oikeus olla osallistumatta elämän lopettamiseen on sataprosenttisesti omantunnonkysy-
mys. (Eva Biaudet: Onko äiti tappaja sitten?)

17.34 Li Andersson vas (vastauspuheenvuoro): Arvoisa puhemies! Minuakin on häm-
mentänyt ehkä ensinnäkin tämä tapa, millä tässä on viitattu Euroopan esimerkkeihin ja ti-
lanteeseen muualla Euroopassa. Monet kansainväliset nais- ja ihmisoikeusjärjestöt nosta-
vat esiin nimenomaan abortin saannin vaikeuden ja myöskin ehkäisyvälineiden heikenty-
neen saatavuuden keskeisinä tasa-arvo-ongelmina muualla Euroopassa, ja näitä ollaan nyt
ikään kuin tuomassa Suomeen. Näitä ongelmia ei ole tällä hetkellä täällä.

Sitten tässä on puhuttu sivistysvaltiosta ja ihmisoikeuksista. Ongelma minun mielestäni
on se, että tässä viitataan nyt ainoastaan yhden osapuolen sinänsä tärkeään oikeuteen, us-
konnonvapauteen ja omantunnonvapauteen. Mutta miten tämä toinen osapuoli? Tässähän
on kyse myöskin naisten itsemääräämisoikeudesta, tässä on kyse syrjimättömyysperiaat-
teesta ja kaikkien kansalaisten oikeudesta hyvään terveyteen. Ja minun nähdäkseni tämä la-
kimuutos tulee vaikeuttamaan abortin saantia, vaikka se ei sitä kokonaan estä, ja täten se
tulee myöskin heikentämään naisten itsemääräämisoikeutta Suomessa. Se tulee myöskin
(Puhemies koputtaa) asettamaan naisia eri puolilla Suomea epätasa-arvoiseen asemaan ja
(Puhemies: Aika!) näin myöskin heikentää yhdenvertaisuutta tässä maassa.

17.35 Sari Raassina kok (vastauspuheenvuoro): Arvoisa puhemies! Sari Tanus viittasi
kokemuksiin, joita ammattihenkilöstöllä on kyseisestä toimenpiteestä, terveydenhuollosta
9



Pöytäkirjan asiakohta PTK 47/2015 vp
ja näiden potilaiden kohtaamisesta. Katson kuitenkin, että tässä kysymyksessä ensisijaista
on niiden naisten asema, jotka joutuvat tuohon vaikeaan elämäntilanteeseen. (Touko Aal-
to: Just näin!) Terveydenhuollon ammattihenkilöllä täytyy olla valmiudet kohdata tilantei-
ta, toimia tilanteissa ja tukea asiakasta hänen päätöksenteossaan. (Sari Tanus: Juuri näin!)

17.36 Tytti Tuppurainen sd (vastauspuheenvuoro): Arvoisa puhemies! Suomi on sivis-
tysvaltio. Raskaudenkeskeytys perustuu meillä lakiin, ja se on osa julkista terveydenhuol-
toa. Edustaja Soini, ministeri Soini, Suomen lainsäädäntö on itse asiassa varsin tiukka. Ni-
mittäin naisen oma tahto ei yksin riitä, vaan tarvitaan aina lakisääteinen peruste, ja näitä eu-
rooppalaisia maita on vain kolme, joissa aborttilainsäädäntö on yhtä tiukka kuin Suomes-
sa. Ei ole perustetta väittää, että Suomessa olisi jotenkin löperö aborttilainsäädäntö.

Olennaista on se, arvoisa puhemies, että päätös raskauden keskeyttämisestä on aina erit-
täin raskas eikä sitä raskasta päätöstä pidä kuormittaa enempää epävarmuudella siitä, saa-
ko oman alueen terveydenhuollon henkilökunnalta sitä palvelua, jonka tarvitsee. Siihen ti-
lanteeseen emme halua ketään ajaa. Tätä oikeutta terveydenhuollon henkilöstölle kieltäy-
tyä eettisin perustein ei pidä antaa. Sen sijaan tulee keskittyä laadukkaisiin perhesuunnit-
telupalveluihin sekä raskauden ehkäisyneuvontaan erityisesti kouluissa.

17.37 Leena Meri ps (vastauspuheenvuoro): Arvoisa puhemies! Täällä on käytetty hyviä
puheenvuoroja, ja kerrankin minä tämän eduskuntaurani aikana saan olla eri mieltä Soinin
kanssa.

Joka tapauksessa tässä oli Aallolla erittäin hyvä puheenvuoro. Minäkin näen tämän ni-
menomaan naisen (Antero Laukkasen välihuuto) itsemääräämisoikeuskysymyksenä. —
Minä vastaan sinulle myöhemmin. (Naurua) — Minä kiinnittäisin huomiota (Antero Lauk-
kasen välihuuto) tässä yhdenvertaisuuteen... — En kuule, Laukkanen, omia ajatuksiani,
kun sinä haluat vastustaa minua niin kovasti.

Haluaisin kuitenkin kiinnittää tässä yhdenvertaisuuteen huomiota siinä mielessä, että jos
me nyt avaamme tämän pandoran lippaan, niin kuin täällä Tolppanen sanoi, niin meidän
täytyy ruveta miettimään jatkossa kaikkia vakaumuksia. Meillä on hyvin paljon erilaisia
uskontoja, erilaisia vakaumuksia. Sen takia ihmettelenkin, että ainakaan tässä vaiheessa ei
vielä ole ollut esillä se, että tämän pitäisi mennä ehdottomasti perustuslakivaliokuntaan
lausunnolle siinä mielessä, että onko tämä riittävän hyväksyttävä syy asettaa yksi ryhmä
eriarvoiseen asemaan, että he voisivat vakaumuksensa puolesta kieltäytyä. Muistamme hy-
vin esimerkiksi tämän pappiesimerkin: on aivan eri asiasta kysymys, mutta hän ei saanut
vakaumuksensa perusteella kieltäytyä työskentelemästä naisen kanssa.

17.38 Lea Mäkipää ps (vastauspuheenvuoro): Arvoisa puhemies! On ensinnä todettava,
että eduskunnassa on muutamia semmoisia asioita, jotka ovat omantunnon asioita, ja täs-
täkin asiasta on turha väitellä. Mutta kannatan tätä kansalaisaloitetta, koska tämä on minul-
le omantunnon asia ja ihmisoikeusasia, ja siitä ei kannata väitellä, jokainen on tästä eri
mieltä.

Se on ensinnäkin ihan hyvä todeta, että aborttien määrä on laskenut ja varsinkin nuorten
keskuudessa, niin että tämä valistus on mennyt eteenpäin.

Täällä pykälässä sanotaan, että "terveydenhuollon henkilökunnalla on oikeus eettisen tai
uskonnollisen vakaumuksen perusteella kieltäytyä suorittamasta raskauden keskeytystä,
10



Pöytäkirjan asiakohta PTK 47/2015 vp
ellei naisen henki ole vaarassa". Tämä on minun mielestäni aika hyvä johdatus täällä aloit-
teessa.

Sitten on kyllä ihmeellistä todeta, että joskus otetaan tämä Euroopan hieno käytäntö mu-
kaan mutta tässä tapauksessa vain Suomi ja Ruotsi ovat eri mieltä. Tuntuu jotenkin ihmeel-
liseltä, että kuinka näin mennään sitten näissä asioissa aina, mikä asia onkin kyseessä. (Pu-
hemies koputtaa)

Ja kyllä tämäkin on johtamassa siihen, (Puhemies: Aika!) että eutanasia on seuraava
asia, mistä täällä keskustellaan.

17.39 Martti Talja kesk (vastauspuheenvuoro): Arvoisa puhemies! Jäin pohtimaan tätä
prosessuaalista menettelyä tässä. Moni nainen tulee kuitenkin kuulemaan terveydenhuol-
lon ammattilaisen luokse, miten tässä tilanteessa voisi toimia. Koskeeko tämä myös tätä
toimintaa, vai onko kyse siitä ainoastaan, että tuottamuksellisesti tuottaa sitten sikiön läh-
detyksen? Tällä hetkellähän ne ovat lääkkeellisiä suurin osa, hyvin vähän menee toimen-
piteellisesti varhemmin. Liittäisin tähän samaan asiaan kyllä sitten myös neuvonnan siitä
raskauden ehkäisystä ja niin edelleen. Elikkä näkisin, että kyseessä on enemmänkin amma-
tinvalinta-asia. Näen, että lääkärin, ammattilaisen, pitää osata neuvoa, miten menetellä, sii-
nä tilanteessa, kun asiakas tulee luokse.

17.40 Saara-Sofia Sirén kok (vastauspuheenvuoro): Arvoisa puhemies! Kun kysymyk-
sessä on näin herkkä, henkilökohtainen asia, olisi syytä pidättäytyä kaikenlaisesta ehdotto-
masta, ehdottomuuksia sisältävästä keskustelusta, erityisesti jos on mahdollista, että sävy
syyllistää naisia, jotka ovat elämänsä vaikeimman asian edessä. Edustaja Niikko sanoi tääl-
lä, että keskustelussa ollaan kylmäkiskoisia terveydenhuollon henkilökuntaa kohtaan. Se
keskustelu, mitä minä olen tämän kansalaisaloitteen puolustajilta kuullut, on kyllä erittäin
kylmäkiskoista näitä naisia ja vanhempia kohtaan, jotka näitä päätöksiä joutuvat teke-
mään. Ministeri Soini puhui ihmisoikeuksista, niin kuin moni muukin, mutta pitäisi puhua
myöskin potilaiden ihmisoikeuksista ja yhdenvertaisuudesta.

17.42 Päivi Räsänen kd (vastauspuheenvuoro): Arvoisa rouva puhemies! Jo tällä hetkel-
lä työpaikkajärjestelyjen avulla useat terveydenhuollon ammattilaiset voivat kieltäytyä
osallistumasta raskaudenkeskeytyksiin tai kirjoittamasta näitä lähetteitä, mutta tämän oi-
keuden toteutuminen on epätasaista, ja esimerkiksi tällä hetkellä on mahdotonta erikoistua
gynekologiksi, jos ajattelee, että ihmisen elämä alkaa hedelmöityksestä, eikä halua osallis-
tua alkaneen ihmiselämän lopettamiseen. Toivon, että ymmärrettäisiin, että kysymys abor-
tista on erityinen eettinen kysymys. Se ei ole mikä tahansa kysymys, koska lääkärin ja ter-
veydenhoitohenkilöstön keskeinen eettinen arvo on elämän suojeleminen. Meillä on lääkä-
reitä ja on kätilöitä, jotka ajattelevat, että ihmiselämä alkaa hedelmöityksestä, ja silloin täl-
laiselle lääkärille abortin suorittaminen on ihmiselämän lopettamista. (Puhemies: Aika!)
Kun tämän vakaumuksen (Puhemies koputtaa) suoja on muissa maissa hyväksytty, miksi
ihmeessä (Puhemies: Aika!) se ei voi täällä toteutua?

17.43 Tuula Haatainen sd (vastauspuheenvuoro): Arvoisa puhemies! Eettisten asiain
neuvottelukunnan lausunnossa — olen ETENEn jäsen mutta en ollut tuolloin, kun tämä
kanta on otettu — on todettu, että jos tällainen käytäntö otettaisiin, olisi luotava velvolli-
suus ja menettelytapa raportoida vakaumuksesta, jonka perusteella voisi kieltäytyä josta-
11



Pöytäkirjan asiakohta PTK 47/2015 vp
kin Suomessa hyväksytyn terveydenhuollon toimenpiteen suorittamisesta. Eli käytännös-
sä tämä tarkoittaa sitä, että ilmoittaa vain, että minulla on sellainen vakaumus, että en tätä
toimenpidettä voi suorittaa. Tämä on johtanut näissä eurooppalaisissa maissa siihen, että
2008 Italiassa 70 prosenttia gynekologeista kieltäytyi suorittamasta abortteja, Portugalissa
80 prosenttia. Kuvitelkaapa tuolla isolla Lapin alueella lähin terveysasema tai paikka, jos-
sa tämä toimenpide voitaisiin tehdä: kun sinne tulee 14-vuotias tyttö, joka on tullut ras-
kaaksi, ja hän haluaisi abortin, niin hänelle sanotaan, että sulla on lähin paikka nyt sitten
Oulussa, koska minä en näitä tee, ja hänelle asetetaan hirvittävä taakka eteen, (Puhemies
koputtaa) että hän on jonkun (Puhemies: Aika!) väärän asian edessä.

17.44 Simon Elo ps (vastauspuheenvuoro): Arvoisa rouva puhemies! Kun vasemmisto-
oppositio on puhunut täällä pakkolaeista, niin nythän tässä olisi kerrankin yksi pakko, joka
voitaisiin poistaa ja korostaa ihmisarvoa. Miksi ei voida ymmärtää sitä, että me voimme
toimia aivan hyvin niin kuin nämä muutkin Euroopan maat?

Mitä sitten tulee tähän ajatukseen, että rinnastetaanko armeijan käyminen ja tämä siinä,
mikä on velvollisuutta: Siinä mielessä voidaan aivan hyvin rinnastaa, että yhtä lailla armei-
jan käymisestä voi vakaumuksellisista syistä kieltäytyä, suorittaa toisella tavalla. Minun
mielestäni se on aivan hyväksyttävää. Siinäkään ei mitään kysytä sen enempää nykyään.
Eikä niitäkään kieltäytyjiä ole kuin muutama tuhat vuodessa. Mikä ongelma siinä on?
Mikä ongelma se tässä olisi? Eikö meillä todella järjestelmä kykene siihen, että voidaan ot-
taa näiden ihmisten syvä vakaumus huomioon siinä, miten he tekevät työtään? Minua ih-
metyttää, että mitään kompromissia ei muka pystytä tässä asiassa löytämään.

17.45 Hanna Halmeenpää vihr (vastauspuheenvuoro): Arvoisa rouva puhemies! Arvoi-
sat edustajakollegat, tätä aloitetta puollettaessa on vedottu siihen, että naisten oikeus ras-
kaudenkeskeytykseen säilyy ennallaan ja että se olisi vain järjestelykysymys. Minä kysyn
kaikella kunnioituksella: Eikö ole järjestelykysymys myös se, että ne alan ammattilaiset,
jotka ovat hakeutuneet alalle siitä huolimatta, että eivät halua eivätkä voi raskaudenkeskey-
tyksiä tehdä — mikä tilanne edustaja Tanuksen mukaan jo nykyisinkin paljon vallitsee —
ovat hakeutuneet sellaisiin töihin, joissa raskaudenkeskeytyksiä ei tehdä? Eikö tämä järjes-
tely sitten riitä? (Päivi Räsänen: Ei riitä!)

17.46 Ritva Elomaa ps (vastauspuheenvuoro): Arvoisa puhemies! Ihmettelen kovasti,
miksi ministeri Soini ei saisi omaa mielipidettään esittää täällä. (Timo Heinonen: Totta kai
saa!) 

Tämä on vakaumuksellinen asia, ja abortti on aina tosi raskas asia naiselle, ennen ja jäl-
keen.

Olen itsekin terveyden alan ihmisiä, mutta koska täällä on paljon myös lääkäreitä edus-
tajina, haluaisin kysyä: Onko tämä kansalaisaloite sellainen, että jossain vaiheessa henki-
lö, joka abortin haluaisi, joutuisi hengenvaaraan, koska henkilökunta sitä ei tekisi? Voiko
tulla sellainen tilanne, että se pitäisi tehdä niin nopeasti eikä tekijää ole?

17.47 Eva Biaudet r (vastauspuheenvuoro): Arvoisa puhemies! Toki ulkoministeri Soini-
kin saa sanoa kantansa. Me tiedämme kaikki jo presidentinvaaleista asti, että hän on abor-
tin vastustaja, vaikka ei siitä haluttu puhua silloin kovin kovalla äänellä. Mutta on eri asia,
että meillä on myös oikeus tietää, onko tämä koko hallituksen kanta, koska yleensä ulko-
12



Pöytäkirjan asiakohta PTK 47/2015 vp
ministeri puhuu hallituksen puolesta. (Mika Niikko: Älä viitsi!) — On tärkeää aina selvit-
tää, kenen äänellä puhuu. (Ari Jalonen: Tämä on kansalaisaloite!) — Nimenomaan, mutta
tämä on eduskunta, ja tuolla on hallituksen istuimet.

Yhdenvertaisuuslain sisältöhän on nimenomaan se, millä tavalla voidaan taata kansalai-
sille yhdenvertaiset palvelut ja asema, niin että viranomaisten, muun muassa palveluntar-
joajien, terveydenhuoltohenkilöstön, omat asenteet esimerkiksi uskonnollisia, etnisiä tai
seksuaalivähemmistöjä kohtaan eivät vaikuttaisi negatiivisesti kohteluun. Tässä mielessä
yhdenvertaisuuslaki pikemminkin takaa oikeuden saada yhtäläisesti terveydenhoitoa kuin
antaa terveydenhoitohenkilöstölle mahdollisuuden kieltäytyä hoitamasta oman näkemyk-
sensä ja (Puhemies: Aika!) vakaumuksensa perusteella.

Toinen varapuhemies Paula Risikko: Myönnän vielä seuraaville henkilöille debattipu-
heenvuoron, ja sen jälkeen me siirrymme sitten tuohon puhelistaan: edustajat Tölli, Heino-
nen, Aalto, Järvinen, Kontula ja Essayah, ministeri Soini, ja sitten vielä edustaja Tanus.

17.48 Tapani Tölli kesk (vastauspuheenvuoro): Arvoisa puhemies! Terveydenhuollon
keskeinen, suuri tehtävä on elämän suojelu. Perustuslaissamme puhutaan hyvin vahvasti
oikeudesta elämään. Tässä nyt käsiteltävässä asiassa on juuri perimmältään näistä kysy-
mys. Me olemme kuulleet sen, että Euroopan maista suurimmassa osassa voidaan vakau-
muksellisista syistä kieltäytyä tästä tehtävästä, ja käytännössä Suomessa suuressa osassa
sairaaloita näin menetellään, ja hyvin onnistuneesti. En ymmärrä, miksei tässä voitaisi toi-
mia niin, että tässä on lain suoja, eikä tehdä tästä asiasta sen vaikeampaa. Ei tämä ole pel-
kästään tekninen kysymys, vaan tässä on kysymys paljon isommasta asiasta, kun on elä-
mästä kysymys. (Puhemies: Aika! — Eva Biaudet: Naisten oikeuksista! Naisten oikeudet
ovat myös ihmisoikeuksia!)

17.49 Timo Heinonen kok (vastauspuheenvuoro): Arvoisa puhemies! Kansalaisaloite on
kerännyt runsaasti kannatusta, se on tullut eduskunnan käsittelyyn, ja tänään on aika vähän
keskusteltu siitä, millä tavalla tämä kansalaisaloite eduskunnassa käsitellään, ja minun
mielestäni se on nyt oleellista myös tässä lähetekeskustelussa. Itse toivon, että myös tämä
kansalaisaloite saa vastaavan perusteellisen käsittelyn eduskunnassa ja tulee sitten myös
ison salin äänestettäväksi.

Jäin itse miettimään sitä, että kun edustaja Laukkanen puhui tappamisesta, miltä se kuu-
lostaa siitä naisesta, joka on joutunut tämmöisen tilanteen eteen, vaikkapa raiskauksen
kautta tai insestin kautta taikka jonkun muun kautta. Minä toivoisin, että tässä salissa kun-
nioitettaisiin ja käytettäisiin myös hienotunteisuutta näissä puheenvuoroissa.

Itse en vahvaa kantaa tähän ole muodostanut. En ole asiantuntija, enkä ole tällaista jou-
tunut itse kohtaamaan, onneksi. (Puhemies: Aika!) Mutta kun Kätilöliitto on todennut, että
tällaiset työntekijät ovat jo nyt voineet rajata itsensä pois, niin minun mielestäni se on aika
vahva kannanotto.

17.50 Touko Aalto vihr (vastauspuheenvuoro): Arvoisa rouva puhemies! Abortti ei ole
ainoa terveydenhuoltoon liittyvä kysymys, joka kuohuttaa meitä kaikkia. Kieltäytyminen
abortin tekemisestä raskauden keskeyttämisen syiden takia tapauskohtaisesti saattaisi joh-
taa siihen, että jokainen lääkäri määrittäisi itse ne kriteerit, joiden perusteella hän potilai-
taan hoitaa. Tämä ei ole millään tapaa eettistä. Pahimmillaan tilanne voisi myös johtaa sii-
13



Pöytäkirjan asiakohta PTK 47/2015 vp
hen, että varakkailla naisilla olisi mahdollisuus mennä yksityislääkärille saamaan abortti.
Nimenomaan — puhuin tuossa aikaisemmin Keski-Suomesta, Itä-Suomesta, pohjoisesta
Suomesta — usein saattaa käydä myös niin, että vain yksi ihminen tekee ja työt kuormit-
tuvat yhdelle ihmiselle.

Abortissa ei saa olla kyse rahasta, ei vakaumuksesta, ei raskauteen johtaneista syistä.
Abortissa on oltava aina kyse raskaana olevan naisen oikeudesta omaan kehoon ja tervey-
teen.

17.51 Heli Järvinen vihr (vastauspuheenvuoro): Arvoisa puhemies! Edustajille Tanus ja
Tölli: Te sanoitte, että tämä ei johtaisi vaikeuksiin vaan olisi helppo toteuttaa. Päinvastoin,
tämä avaisi loppumattoman tien pohtia sitä, mitkä vakaumukset antavat oikeuden tehdä
henkilökohtaisia ratkaisuja. Miten huomioitaisiin esimerkiksi monikulttuuristuvassa
maassamme eri uskontosuuntien ja -kuntien toiveet? Esimerkiksi Iranissa on se tilanne,
että suuri osa mieslääkäreistä ei suostu hoitamaan naisia vakaumuksensa takia. Tapahtui-
siko tämä myöskin meillä? Ja miten huomioitaisiin muut kuin uskonnolliset vakaumukset,
jotka ovat yhtä painavia ja oikeutettuja?

Täällä on puhuttu Euroopan neuvoston päätöslauselmasta. Kannattaa muistaa, että sillä
ei ole juridista sitovuutta ja se hyväksyttiin äänin 56—51 kokouksen loppupuolella tilan-
teessa, jossa 313 jäsentä oli jo poistunut tilaisuudesta. Puhdas vahinko.

17.53 Anna Kontula vas (vastauspuheenvuoro): Arvoisa puhemies! Kun salissa vedo-
taan siihen, että muuallakin Euroopassa, niin minä haluaisin muistuttaa vielä siitä, että
muualla Euroopassa aborttioikeus pääsääntöisesti on vahvempi kuin Suomessa ja siitä
huolimatta tästä terveydenhuoltohenkilökunnan oikeudesta kieltäytyä on aiheutunut on-
gelmia muualla Euroopassa.

Täällä on vedottu eurooppaoikeuteen, ja minä tarkistin asian: Euroopan ihmisoikeustuo-
mioistuimen tuomioista ei löydy tuomiota, joka koskisi henkilöstön oikeutta kieltäytyä
abortista. Sen sijaan sieltä löytyi kyllä tuomio, jossa ei suinkaan taata aborttioikeutta mutta
taataan se, että jos kansallinen lainsäädäntö mahdollistaa abortin, täytyy sen olla tehok-
kaasti toteutettavissa. Tämä on nimenomaan se huoli, joka liittyy tähän aloitteeseen, että
raskaudenkeskeytys ei enää olisi tehokkaasti toteutettavissa, niin kuin EIT meiltä edellyt-
tää.

17.54 Sari Essayah kd (vastauspuheenvuoro): Rouva puhemies! On erittäin hyvä, että ul-
koministeri Soini on täällä paikalla, koska tässähän on kysymys myöskin sellaisesta sei-
kasta, joka ei vielä ole salikeskustelussa tullut esille, eli vapaasta liikkuvuudesta Euroopas-
sa ja siitä, että kun Suomessa väki ikääntyy, niin meillä on jo nyt, ja tulevaisuudessa ken-
ties enemmän, pulaa hoitohenkilökunnasta. Ja ajatellaanpa vaikkapa Italiassa tai Puolassa
kouluttautunutta kätilöä, joka tulee sitten Suomeen töihin, ja hän on saanut koulutuksensa
ja työskennellyt maassa, jossa tämä omantunnonvapaus on ollut voimassa: yhtäkkiä tämän
poikkeavan suomalaisen käytännön mukaan elettäessä hän joutuu tilanteeseen, jossa hän
huomaakin, että kaikki se, mikä on ollut hänelle mahdollista hänen lähtömaassaan, ei ole-
kaan mahdollista täällä Suomessa. Minun mielestäni olisi äärimmäisen tärkeää, että tällai-
sessa tilanteessa voidaan varmistaa, että ihmisen omantunnonvapautta voidaan edelleen-
kin kunnioittaa, ja siinä mielessä täytyy muistaa myöskin tämä liikkuvuusasia ja se, että tu-
14



Pöytäkirjan asiakohta PTK 47/2015 vp
levaisuudessa (Puhemies koputtaa) yhä enemmän hoitohenkilökuntaa tulee osallistumaan
(Puhemies: Aika!) toisten maitten työmarkkinoille.

Toinen varapuhemies Paula Risikko: Sitten ministeri Soini, ja sen jälkeen edustaja Ta-
nus.

17.55 Ulkoasiainministeri Timo Soini (vastauspuheenvuoro): Arvoisa rouva puhemies!
Ensin kiitos edustaja Elomaalle, että huomioitte, että ministerilläkin on tässä aivan saman-
lainen sananvapaus kuin kansanedustajalla, (Eva Biaudet: Kukaan ei kiistänyt!) ja käytän
sitä. Kantani on omani, ei puolueeni kanta, niin kuin huomaatte — me olemme vapaa kan-
sanliike, molempiin suuntiin on mielipiteitä — eikä myöskään hallituksen mielipide.

Mitä sitten aborttiin tulee, edustaja Biaudet, minä en ole koskaan hävennyt omaa näke-
mystäni tässä. Ja kyllä, minä olen abortin vastustaja. Mitä sitten? Onko minulla demokraat-
tisessa länsimaassa oikeus olla tätä mieltä? (Välihuutoja) — Aivan, aivan, teillä on oikeus
olla tuota mieltä, minä en ole koskaan sitä kieltänyt. — Minä olen tätä mieltä, ja minun
mielestäni siihen on oikeus. (Puhemies koputtaa) Olen iloinen kansalaisten aktiivisuudes-
ta, tulen käyttämään vielä puheenvuoron. Kiitän Jemina Aholaa ja kansanliikettä, että tämä
asia, joka on monelle ihmiselle tärkeä, on tuotu tänne eduskuntaan käsiteltäväksi.

Toinen varapuhemies Paula Risikko: Ja sitten tässä debattivaiheessa viimeisen puheen-
vuoron käyttää edustaja Tanus, 1 minuutti, ja sen jälkeen siirrytään sitten näihin puheen-
vuoroihin. 

17.56 Sari Tanus kd (vastauspuheenvuoro): Arvoisa rouva puhemies! Tässä aloitteessa
on kyse nimenomaan naisten oikeuksista. Suomessa naisilla on oikeus aborttiin, ja se py-
syy, on se sitten työjärjestelyin, on se minkälaisin alueellisin järjestelyin, mutta saatavuus
on niin kuin tännekin asti, eli naisilla on oikeus ja tulee pysymään oikeus aborttiin. Kyse on
siitä, että naisilla pitäisi myös Suomessa olla oikeus myös kieltäytyä osallistumasta elä-
män lopettamiseen. Tässä ei ole mikä tahansa omantunnonkysymys kyseessä vaan ainut-
laatuinen asia, jossa on kyse elämästä ja kuolemasta, ei levitettynä mihinkään laajempaan.
(Timo Heinonen: Entä miesten oikeus?) — Ja myös miesten oikeudesta, voidaan näin sa-
noa.

Toivoisin, että siinä mielessä erotettaisiin ne asiat. Me haluamme olla hoitamassa suo-
malaisia tyttöjä ja naisia, parantamassa heidän hyvinvointiaan ja myös ehkäisyasioita niin,
ettei kenenkään tarvitsisi välttämättä joutua siihen epämukavaan tilanteeseen, että pitäisi
miettiä aborttivaihtoehtoja, (Eva Biaudet: Siitä olemme yhtä mieltä!) eli että saisimme eh-
käisyasiat hoidettua niin hyvin, että tähän ikävään tilanteeseen ei tarvitsisi joutua. Jos joku
siihen joutuu, niin minä toivon, että niin minä itse kuin kaikki toiset terveydenhuollon am-
mattilaiset voisivat olla (Puhemies koputtaa) lempeinä, kunnioittavina, rinnalla kulkevina,
terveydenhuollon henkilökuntana.

Toinen varapuhemies Paula Risikko: Ja sitten puhujalistaan, ja muistutan, että puheen-
vuoro on sallittu käyttää myös omalta paikalta. Ensimmäisenä puheenvuoron käyttää tältä
listalta edustaja Niikko, olkaa hyvä.
15



Pöytäkirjan asiakohta PTK 47/2015 vp
17.58 Mika Niikko ps: Arvoisa rouva puhemies! Aivan aluksi täytyy sanoa, että syntymä-
tön elämä on usealle pyhä asia. Ei omantunnonvapautta kaipaava hoitaja tai kätilö halua
kieltäytyä hoitamasta potilasta, kuten täällä on väitetty, vaan kieltäytyä lopettamasta syn-
tymätöntä elämää. Nämä arvot voivat nousta niin Raamatusta kuin Koraanistakin. Miksi
emme haluaisi heidän arvojaan ja jumalanpelkoaan kunnioittaa, koska tämä asia on hyvin
helposti muulla tavalla järjestettävissä.

Arvoisa puhemies! Omantunnonvapauden suhteen Suomi on ihmisoikeuksien takapaju-
la. Omatunto on usein yhtä kuin vallitseva poliittinen ilmapiiri. Terveydenhuollon tekijöi-
den osa on raskas. Omantunnonvapauden vaatimus nähdään työvelvollisuuksista kieltäy-
tymisenä. Pehmeämpää lähestymistapaa ja näkökulmaa ei tunneta.

Omaantuntoon vedoten sallimme varusmiespalveluksesta kieltäytymisen, vaikka siellä
vasta opetellaan tappamaan. Vastaavasti terveydenhuollon ammattilaista, jonka eettinen
peruslähtökohta on ihmisen parantaminen ja elämän pelastaminen, vaaditaan lopettamaan
elämä. Vaatimus on kohtuuton.

Miksi terveydenhuollon ammattilaisille ei tätä omantunnonvapautta ole haluttu myön-
tää? Vastustajat ovat vedonneet ammattivalintakysymykseen ja tasa-arvoon työpaikalla,
siitäkin huolimatta, vaikka Euroopan neuvoston parlamentaarinen yleiskokous on toden-
nut, että terveydenhuollon työntekijöillä on oltava työssään omantunnonvapaus ilman
sanktiota tai syrjintää. Päätöslauselman mukaan neuvoston jäsenvaltioilla on velvollisuus
varmistaa, että terveydenhuollon toimijoiden oikeutta omantunnonvapauteen kunnioite-
taan.

Arvoisa puhemies! Terveydenhuollon työntekijän näkökulmasta, jolla on henkilökoh-
tainen vakaumus, tilanne on vähintäänkin skitsofreeninen: pelastaako elämä vai ei, toimi-
ako pyövelinä vai parantaako sairas. Syntymätön elämä on pyhä mutta työnantajan vaati-
mus pyhempi. Hyvänen aika, emmekö ymmärrä, että omantunnonvapaudessa on kyse ai-
van muusta kuin epämieluisan työtehtävän pakoilusta kollegojen kustannuksella? Siinä
terveydenhuollon työntekijä kieltäytyy ainoastaan raskauden keskeyttämisen suorittami-
sesta tai siihen suoraan johtavasta toiminnasta. Hän ei kieltäydy raskaudenkeskeyttämis-
komplikaatioiden hoitamisesta, jälkihoidosta, potilaan kohtaamisesta tai keskusteluavus-
ta, kun nainen tekee päätöstä abortista. Tässä on keskeinen ero tässä kansalaisaloitteessa.
Lakimuutoksen toteutuessa määrätyt tehtävät tulee voida naisen terveyttä vaarantamatta
hoitaa työnjaollisin järjestelyin.

Arvoisa puhemies! Aivan lopuksi totean, että on aika nostaa Suomen lainsäädäntö ylei-
seurooppalaiselle tasolle ja noudattaa Euroopan neuvoston parlamentaarisen yleiskokouk-
sen lauselmaa: "Terveydenhuollon työntekijöillä on oltava työssään omantunnonvapaus il-
man sanktiota ja ilman syrjintää."

18.01 Päivi Räsänen kd: Rouva puhemies! Aloittaessani lääketieteen opinnot syksyllä 78
lääkäreiden ja lääketieteen opiskelijoiden keskuudessa kerättiin adressia, jossa vaadittiin
lääkäreille oikeutta omantunnonsyistä kieltäytyä osallistumasta raskauden keskeyttämi-
seen. Sadasta kurssitoveristani lähes kaikki allekirjoittivat sen riippumatta siitä, miten he
itse suhtautuivat raskaudenkeskeytykseen. Oleellista oli heidän mielestään turvata jokai-
selle omantunnonvapaus.

Muutamaa vuotta aiemmin tunnettu gynekologi Markus Viljanen oli saanut työstään
potkut kieltäytyessään suorittamasta abortteja uskoontulemisensa jälkeen. Tuota asiaa pui-
tiin ihan korkeinta oikeusistuinta myöten, jossa hän vetosi lääkärinvalaansa elämän suoje-
16



Pöytäkirjan asiakohta PTK 47/2015 vp
lemiseksi hedelmöittymisestä lähtien, mutta oikeuden mielestä vaatimus virkavelvollisuu-
den noudattamisesta painoi enemmän kuin oikeus omantunnonsuojaan. Valitettavasti tuo
adressi ei tuottanut tulosta, vaikka sen takana oli Maailman lääkäriliiton tuki ja myös Suo-
men Lääkäriliitto on aiemmin tätä tukenut. Olen tehnyt itse tämän asian puolesta useita la-
kialoitteita, ja tämä ongelmahan nostettiin esiin myös Kataisen hallitusohjelmassa, mutta
ratkaisua ei ole vielä saatu. Siksi iloitsen todella tästä kansalaisaloitteesta.

Abortti ei tule koskaan olemaan eettisesti neutraali lääketieteellinen toimenpide. Kyllä
se nostaa pintaan erilaisten ihmiskäsitysten ja arvojen ristiriidat, jotka ovat tämänkin salin
keskustelussa näkyneet: mistä ihmisen elämä alkaa, milloin ihmisen elämä syntyy, ja mi-
ten ihmisarvo suhteutuu elämän muihin arvoihin. Aika iso osa lääkäreistä ja esimerkiksi
kätilöistä kipuilee aborttikäytännön ja omien eettisten periaatteidensa ristitulessa. Kuten
täällä on todettu, käytännön työjärjestelyillä pystytään useissa tapauksissa turvaamaan
omantunnonsuoja, ja tähänhän esimerkiksi Suomen Lääkäriliitto myös kannustaa. Kuiten-
kin näitä ongelmatilanteita tulee kätilöillä, lääkäreillä ja muilla terveydenhuollon ammat-
tilaisilla. Kyllä Suomessa myös gynekologiksi tulisi voida erikoistua lääkärin, joka kun-
nioittaa ihmiselämän arvoa hedelmöittymisestä lähtien. Itse kuulun siihen joukkoon, joka
halusi lääkäriksi mutta ei omantunnonsyistä olisi voinut suorittaa abortteja. Minulla lääkä-
rinä ja kristittynä on ollut syvä vakaumus siitä, että ihmisen biologinen elämä alkaa hedel-
möityksessä ja että jokainen ihminen kokoon, ikään katsomatta on arvokas ihminen. Siksi
toimenpide, jossa ihmisen elämän lopettaisin, olisi minulle mahdoton.

Kiitän ministeri Soinia erittäin rohkeasta puheenvuorosta, ja nyt ministeri Rehula jo en-
nätti lähteä pois, mutta kiitos siitä, että hänkin oli osan aikaa läsnä.

18.05 Saara-Sofia Sirén kok: Arvoisa puhemies! Kuten sanottua, keskustelemme täällä
äärimmäisen henkilökohtaisesta, äärimmäisen herkästä, vaikeasta, monelta osin vähän
vaietustakin aiheesta. Täällä on puhuttu siitä kokemuksesta, mikä ammattihenkilökunnalla
on, mutta vaikka kokemuksia on keskenmenoistakin, kohtukuolemista, raskaudenkeskey-
tyksistä eri vaiheissa raskautta, näitä kokemuksia kuullaan aika vähän siitä huolimatta, että
ne eivät ole aivan harvinaisia. Sen takia tässä keskustelussa olisikin syytä muistaa, että ne
asiat, jotka osa tuomitsee, joita arvostelee tai joita päätöksiä kyseenalaistaa, ovat joidenkin
toisten ihmisten elämän vaikeimpia kokemuksia. Tässäkin salissa saattaa olla useita, joille
tämä käsillä oleva pohdinta on tuttua myös ihan omasta elämästä.

Käsillä olevaan kansalaisaloitteeseen liittyvässä keskustelussa, erityisesti siinä kohtaa,
kun allekirjoituksia kerättiin, nostettiin esimerkiksi kätilöiden ja muun hoitohenkilökun-
nan erilaisia kokemuksia erityisesti myöhäisistä raskaudenkeskeytyksistä. Tämä tuntuu
erityisen ristiriitaiselta. Kaikkiin abortteihin on aina vahvat perusteet, ne ovat aina vaikei-
ta, harkittuja päätöksiä mutta erityisesti silloin, kun kysymys on myöhäisestä raskauden-
keskeytyksestä. Samalla muistetaan, että raskauden keskeyttäminen ei tosiaan Suomessa
ole mitenkään erityisen helppoa eikä mahdollista ilman erityisen hyvää syytä.

Haluaisinkin kiinnittää huomionne nyt erityisesti potilaaseen, siihen ihmiseen, siihen
vanhempaan ja siihen hetkeen, jolloin hän joutuu miettimään näitä vaihtoehtoja, jotka ovat
edessä. Ei voi tietää, miltä tuntuu pohtia tällaista asiaa silloin, kun kysymyksessä on oma
lapsi. Miltä tuntuu sellaisessa tilanteessa, kun oma toivottu, odotettu ja jo rakastettu lapsi ei
voikaan hyvin ja kaikki ei ole hyvin siellä kohdussa, niin kuin myöhäisessä keskenmenos-
sa tilanne aina on? Sitä tunnetta ja sitä pohdintaa ja niitä ajatuksia, joita sillä hetkellä on
päässä, ei voi tietää, ellei itse ole ollut kokemassa tätä tilannetta. Yleensä raskaudenkes-
17



Pöytäkirjan asiakohta PTK 47/2015 vp
keytyksissä ja erityisesti myöhäisissä raskaudenkeskeytyksissä tärkeintä on sille vanhem-
malle nimenomaan sen oman lapsen paras. Voin omasta kokemuksesta kertoa, että se poh-
dinta, mitä ennen tätä ratkaisua tehdään, on vaikeinta, mitä elämässä voi kohdata, ihan riip-
pumatta siitä, mihin päätökseen lopulta päätyy, minkä päätöksen tekee tämän äärimmäisen
vaikean tilanteen edessä. Tämän pohdinnan ollessa käynnissä tällainen vanhempi tarvitsee
ja ansaitsee kaiken mahdollisen tuen. Koko sairaanhoidon etiikka perustuu ymmärtämisel-
le, ei tuomitsemiselle, ja näin herkässä asiassa fokuksen pitäisi olla siinä potilaassa, siinä
vanhemmassa, joka on äärimmäisen vaikean tilanteen edessä, ei eettisen pohdinnan kanssa
kipuilevan hoitohenkilökunnan tilanteessa. Terveydenhuollon henkilöstö kohtaa joka ta-
pauksessa erilaisia eettisiä tilanteita. Se on osa heidän työtään.

18.09 Susanna Huovinen sd: Arvoisa rouva puhemies! Valitettavasti en päässyt aivan tä-
hän keskustelun alkuun ja kuulin, että ministeri Soini oli käyttänyt täällä jo ennen sitä pu-
heenvuoron. Haluaisin vain tähän alkuun toivoa, että puhemiesneuvosto voisi mahdollises-
ti tarkentaa tai täsmentää vielä näitä ohjeita, jotka liittyvät ministerin puheenvuoroihin sil-
loin, kun asia ei ole hänen oman tonttinsa asia. Nimittäin jos en aivan väärin muista, niin
viime kaudella, kun käsittelimme tasa-arvoista avioliittolakia ja kun silloisen ministeri Nii-
nistön kanssa halusimme käyttää asiasta puheenvuorot, niin meidät komennettiin omille
paikoillemme saliin käyttämään nämä puheenvuorot juuri siitä syystä, että... (Timo Soinin
välihuuto) — Juuri tätä tarkoitan, sitä miten nämä käytännöt sitten poikkeavat mahdolli-
sesti toisistaan aina vaalikaudesta riippuen. Se ei ole kai järkevää, että siinä poikkeamia on.

Puhemies! Ensiksi, niin kuin lupasin tuossa debatissa, sanon muutaman sanan tästä Eu-
roopan neuvoston päätöslauselmasta, johon tämä aloite hyvin vahvasti nähdäkseni on ank-
kuroitu. Nyt on muistettava, että tämä kyseinen päätöslauselma oli tuossa Euroopan neu-
voston käsittelyssä hyvin kiistanalainen — itse asiassa se oli todellakin vain yhden äänen
päässä palautuksesta komiteaan uudelleen valmisteltavaksi. Lisäksi pitää muistaa, että täs-
tä asiasta ei Eurooppa-neuvoston tasolla hyväksytty lainkaan suosituksia, ja tätä voi pitää
hyvin poikkeuksellisena. Siis yleensä tulee myöskin suositukset hallituksille, jotka ovat
sitten velvoittavampia kuin tällainen päätöslauselma. Eli tämä ei siis edennyt varsinaisesti
hallituksille velvoittavana toimenpiteenä, ja kyllä myös tuo äänestyslukema tietenkin
osoittaa, että tässä asiassa oli erittäin syviä erimielisyyksiä, ja kuten sanoin, eduskuntakäy-
tännössä puhuisimme tilapäisestä enemmistöstä.

Puhemies! Sitten haluan vielä nostaa esille muutamia näkökulmia varsinkin tuosta val-
takunnallisen sosiaali- ja terveysalan eettisen neuvottelukunnan työstä, jota kyllä kovasti
arvostan aiemman kokemukseni pohjalta. Siellä lausunnossa todetaan muun muassa seu-
raavaa: "Erityisen ongelmallisia olisivat tilanteet, joissa ainoa saatavilla oleva lääkäri kiel-
täytyisi raskaudenkeskeytyksestä vakaumukseensa vedoten raskaana olevan naisen tilan-
teesta riippumatta. Kuinka silloin voitaisiin taata yhdenvertainen kohtelu ja raskaana ole-
van naisen tarvitseman hoidon saanti?" Lisäksi viittasin jo debatissa tuohon Väestöliiton
kannanottoon. Myös tästä haluan siteerata seuraavaa: "Raskaudenkeskeytystä hakevan po-
tilaan siirtäminen toiselle työntekijälle tai jopa toiseen toimipisteeseen ei ole eettisesti hy-
väksyttävää. Raskauden keskeyttämiseen liittyy edelleen voimakas stigma, jota ei ole tar-
peen lisätä torjumalla potilas."

Ja vielä lopuksi, puhemies, haluan todeta, että pelkään pahoin, että mikäli tämä aloite
etenisi, niin joutuisimme valitettavasti ehkä miettimään, millaisen signaalin terveyden-
18



Pöytäkirjan asiakohta PTK 47/2015 vp
huollossa raskaudenkeskeytykseen päätyvä tyttö tai nainen osakseen saisi näiltä ammatti-
laisilta.

18.13 Sari Tanus kd (vastauspuheenvuoro): Arvoisa rouva puhemies! Haluaisin sen ver-
ran kommentoida, että eettisen neuvottelukunnan lausunnossa, jos sitä ruvetaan ammatti-
ihmisten kanssa katsomaan, on monia erittäin heikkoja kohtia. Esimerkiksi ainoana asian-
tuntijana on käytetty nykyistä professori Oskari Heikinheimoa. Silloin kun tätä lausuntoa
oltiin tekemässä, olimme yhteydessä eettiseen neuvottelukuntaan, jotta siellä kuultaisiin
myös toisenlaisia näkökantoja, mutta siihen ei saatu edes vastausta. Elikkä jos ruvetaan
käymään tätä läpi, niin siellä on hyvin, hyvin monia heikkoja lenkkejä valitettavasti. Olin
hyvin pettynyt siihen lausuntoon.

Väestöliiton lausuntoon liittyen on pöyristyttävää, että siellä on laitettu niin, että potilas-
ta pompoteltaisiin tai ikään kuin potilas joutuisi yllättäen sellaisen terveydenhuollon hen-
kilökunnan edustajan eteen, joka kieltäytyy hoitamasta hänen asiaansa. Totta kai työpai-
koilla nämä asiat ovat etukäteen tiedossa ja potilaat ohjataan sillä tavalla, että he saavat tar-
vitsemaansa hoitoa ja varsinkin siinä alkuvaiheessa asian rauhallista, rauhanomaista käsit-
telyä.

18.14 Susanna Huovinen sd (vastauspuheenvuoro): Arvoisa puhemies! Edelleenkään en
pidä siitä, että joidenkin mielipide asetetaan tässä salissa ikään kuin toisten ohitse ja ylitse.
Pidän kyllä erittäin epäilyttävänä myös sitä, että mikäli meillä on tällaisia elimiä, joiden
tehtävänä on arvioida terveydenhuollon erilaisia kysymyksiä, niin tässä salissa käymme ul-
koapäin kyseenalaistamaan heidän työnsä, mikäli olemme heidän kanssaan eri mieltä.
Mielestäni tällaiseen meidän ei pidä lähteä, koska silloin viemme pohjan myös monelta
muulta asialta, joissa sitten ehkä tekin, edustaja Tanus, luotatte ETENEn sanaan.

Ja vielä, puhemies, totean, että tässä Väestöliiton kannanotossahan todetaan, että Italias-
sa ja Itävallassa raskaudenkeskeytykseen pääsy on vaikeutunut näiden erilaisten käytäntö-
jen vuoksi.

18.15 Sari Tanus kd (vastauspuheenvuoro): Sanottakoon sen verran, että en aseta itseäni
ylemmäs ketään toista, mutta tähän ETENEn lausuntoon liittyen olen kuullut hyvin monel-
ta ammattihenkilöltä näitä perusteluja, millä perusteilla he tekivät tuon johtopäätöksen, ja
se on varsin heppoisesti valitettavasti tehty.

Sitten siihen, kuinka paljon toisissa maissa, joissakin maissa, on raskaudenkeskeytyk-
sestä kieltäytyjiä. Sanottakoon, että jos Suomessa vaikka 70 prosenttia kaikista gynekolo-
geista kieltäytyisi tekemästä abortteja, niin se olisi enemmän kuin tällä hetkellä gynekolo-
git tekevät abortteja, koska suurin osa erikoislääkäreistä toimii muissa työpisteissä, hoita-
massa syöpäpotilaita, lapsettomuuspotilaita ja seksologian kysymyksiä, nuorisogynekolo-
giaa, vaihdevuosi-ikäisiä. Meillä on ikääntyvä väestö, suurin osa gynekologeista hoitaa ai-
van toisenlaisia kysymyksiä, eli voi olla, että jos jopa 80—90 prosenttia kieltäytyisi, niin
siltikin se määrä, mikä jäisi jäljelle, on enemmän kuin on tällä hetkellä niitä gynekologeja,
jotka ovat sellaisessa työpisteessä, jotka hoitavat näitä. Eli tämä asia kyllä hoituu, (Puhe-
mies koputtaa) naiset saavat haluamansa abortin.

18.16 Tuula Haatainen sd (vastauspuheenvuoro): Arvoisa puhemies! ETENEn jäsenenä
ihmettelen myös edustaja Tanuksen kannanottoa eettisten asioiden neuvottelukunnan lau-
19



Pöytäkirjan asiakohta PTK 47/2015 vp
suntoihin. Siellä on kyllä hyvin asiantunteva porukka ja käytetään asiantuntijoita eri tahoil-
ta ja käydään keskustelua, ja nämä lausunnot perustuvat oikeuskäytäntöön ja siihen vank-
kaan kokemukseen, mikä eri tahoilla on. Totta kai, varmasti edustaja Tanus ja hänen taval-
laan ajattelevat löytävät myös ammattilaisia, jotka ajattelevat toisin, mutta soisi, että tällai-
sen elimen, jonka tehtävä on nimenomaan puntaroida asioita eri kannoilta, asiantuntemus-
ta ja osaamista ei tällä tavalla asetettaisi kyseenalaiseksi.

18.17 Saara-Sofia  Sirén  kok  (vastauspuheenvuoro): Arvoisa puhemies! Olisin vielä
muistuttanut edustaja Tanusta, että sosiaali- ja terveysalan eettisen neuvottelukunnan li-
säksi muutkin terveydenhuollon ammattilaisten liitot ja liittojen eettiset ohjeistukset ovat
kaikki yksiselitteisesti selkeästi nykyisen lainsäädännön kannalla.

18.17 Eva Biaudet r (vastauspuheenvuoro): Arvoisa puhemies! En ollenkaan epäile sitä,
että edustaja Tanus on vilpitön siinä, että hän kokee, että hän voisi hoitaa potilaita ihan hy-
vin. (Välihuuto) — Niin, mutta koska en ole kokenut sitä, en voi tietää. — Mutta naisena
täytyy sanoa, että... 

Puhemies Maria Lohela: Edustaja Biaudet, pyydän puhumaan tänne eteenpäin.

Naisena tässä on ennen kaikkea mielestäni kuitenkin kysymys siitä, onko naisella oi-
keus omaan kehoonsa. Äitinä minun täytyy sanoa, että kyllä minun olisi hyvin vaikea vie-
dä omaa tytärtäni sellaiselle lääkärille, josta tiedän, ettei hyväksy hänen ratkaisuaan esi-
merkiksi raskaudenkeskeytyksestä, ja siinä mielessä tässä on erittäin paljon kyse ihmisoi-
keuksista ja naisten oikeuksista. Me tiedämme, millä tavalla käy niissä maissa, joissa nuo-
ret tytöt jopa raiskauksissa joutuvat synnyttämään lapsia oman terveytensä uhalla, oman
mielenterveytensä uhalla, oman kehityksensä uhalla, oman tulevaisuutensa ja lapsensakin
tulevaisuuden uhalla sen takia, että on joku muu, joka katsoo, että heillä on moraalinen oi-
keus olla hyväksymättä tätä raskaudenkeskeytystä.

18.18 Sari Essayah kd (vastauspuheenvuoro): Rouva puhemies! Haluan kyllä muistuttaa
edustaja Biaudet’ta, että eihän tässä todellakaan olla nyt koskemassa siihen aborttioikeu-
teen, ja varmasti tässä salissa löytyy sen asian ympäriltä erittäin paljon mielipiteitä: on ih-
misiä, jotka ajattelevat, että se ei ole missään olosuhteissa hyväksytty, on ihmisiä, jotka
ehkä ajattelevat, että se on joissakin olosuhteissa hyväksytty, ja on ihmisiä, jotka ajattele-
vat, että se on kaikissa olosuhteissa hyväksytty. Tässä ollaan nyt keskustelemassa ja päät-
tämässä kansalaisaloitteen pohjalta toivon mukaan siitä, että hoitohenkilökunnalla on
omantunnonsyistä oikeus vakaumukseen vedoten kieltäytyä abortin suorittamisesta.
Aborttilain mihinkään muuhun kohtaan ja pykälään ei olla tekemässä muutoksia. Se säilyy
ihan edelleen sellaisena kuin se tällä hetkellä meillä Suomessa on.

18.19 Nasima Razmyar sd (vastauspuheenvuoro): Arvoisa puhemies! Tässä on monesti
otettu esimerkkinä näitä muita Euroopan maita. Kannattaa myös keskustella siellä päin,
esimerkiksi Irlannissa, naisten kanssa, jotka kokevat tämän asian hyvin hankalaksi: ei ole
mahdollisuutta tehdä, oli se elämäntilanne mikä tahansa. Jos tosiaankin tilanteessa, jossa
olet tekemässä tämän hyvin, hyvin vaikean päätöksen — jota jo itsessään joutuu sen puo-
lesta varmasti pohtimaan monelta eri kannalta — terveydenhuollon henkilökunta, jota koh-
20



Pöytäkirjan asiakohta PTK 47/2015 vp
taan meillä on kuitenkin arvostus olemassa, kertoo sinulle, että minä en muuten voi tehdä
tätä, niin voin vain kuvitella, mikä se tunne on, mikä naiselle jää.

Te olette monessa puheenvuorossanne korostaneet sitä, että kukaan ei kiellä aborttia,
mutta kyllähän tässä väistämättä tullaan siihen tilanteeseen, että te vaikeutatte ja tällä pää-
töksellä nimenomaan vaikeutetaan abortin saamista, kun se on jo muutenkin vaikeata ja
(Puhemies koputtaa) hankalaa ja varmasti monelle, monelle hyvin tukalaa.

18.20 Li Andersson vas (vastauspuheenvuoro): Arvoisa puhemies! Saman asian olisin
nostanut esille, että tässähän on kyse nimenomaan abortin saannin vaikeuttamisesta. Ette-
hän te voi, edustajat Tanus ja Essayah, väittää, etteikö tämä vaikuttaisi mitenkään naisten
abortin saantiin Suomessa, ja erityisesti sitä, etteikö tällä olisi myöskin alueellisia seurauk-
sia. Tämä ei ole mikään yksiselitteinen ihmisoikeuskysymys, koska tämä vaikuttaa mui-
den ihmisten perus- ja ihmisoikeuksien toteutumiseen, ja tämä ihmisoikeuslainsäädännöl-
lisesti voi myöskin olla yksi syy rajoittaa esimerkiksi uskonnonvapautta. (Eduskunnasta:
Ohhoh!) Keskeisin kysymys tässä on nimenomaan se, että me joudumme punnitsemaan
naisten oikeutta omaan kehoon, naisten itsemääräämisoikeutta omantunnonoikeutta vas-
taan.

18.21 Ilkka Kantola sd (vastauspuheenvuoro): Arvoisa puhemies! Tällaisesta kysymyk-
sestä, jossa on kyse aborttilainsäädännöstä tai omantunnonvapaudesta siihen liittyen, näin
miehenä jotenkin haluaisin hyvin varovasti puhua muistaen samalla sen, että ei yksikään
nainen päädy aborttiin ilman, että syy olisi aina myös miehessä. Kyllä tämä keskustelu on
aina sellainen, jossa myös meidän miesten pitää katsoa peiliin.

Mutta kun tässä viitataan nyt omantunnonvapauteen, niin perustuslaissahan on oma py-
kälänsä. Se ei ole 5 § vaan se on 11 §, Uskonnon ja omantunnon vapaus. Tässä todetaan:
"Jokaisella on uskonnon ja omantunnon vapaus." Sitten 2 momentissa vähän myöhemmin
todetaan: "Kukaan ei ole velvollinen osallistumaan omantuntonsa vastaisesti uskonnon
harjoittamiseen." Uskonnon harjoittaminen on semmoinen, josta perustuslain tasolla sää-
detään, että kukaan ei ole velvollinen omantuntonsa vastaisesti osallistumaan siihen, mutta
tässä ei sanota, että kukaan ei ole omantuntonsa vastaisesti velvollinen osallistumaan am-
mattinsa työtehtäviin (Puhemies koputtaa) joiltakin osin. Puhutaan uskonnon harjoittami-
sesta: siihen ei ole velvollisuus osallistua omantuntonsa vastaisesti.

18.22 Päivi Räsänen kd (vastauspuheenvuoro): Arvoisa rouva puhemies! Täällä esimer-
kiksi edustaja Biaudet kuvasi, miten tämä laki toisi sellaisen ongelman, että potilaat, nai-
set, joutuisivat kohtaamaan lääkäreitä tai hoitajia, jotka eivät vakaumuksellisesti hyväksy
raskaudenkeskeytystä. Ei tämä lainsäädäntö, edustaja Biaudet, muuttaisi tässä suhteessa
nykytilaa millään tavalla. Nytkin meillä on lääkäreitä ja hoitajia, jotka kohtaavat naisia ja
jotka eivät vakaumuksellisesti hyväksy aborttia tai pitävät sitä elämän lopettamisena. Mut-
ta päinvastoin tämä selkeyttäisi näitä tilanteita, kun selkeästi esimerkiksi gynekologit ja
terveyskeskuslääkärit voisivat kieltäytyä kirjoittamasta aborttiin liittyviä lausuntoja, jol-
loin myös se työjärjestely olisi varmasti selkeämpää ja helpompaa.

Puhemies Maria Lohela: Takaisin puhujalistaan.
21



Pöytäkirjan asiakohta PTK 47/2015 vp
18.24 Sari Raassina kok: Arvoisa puhemies! Tässä salissa on todettu jo moneen ottee-
seen, että päätös raskauden keskeyttämisestä on naisille lähes poikkeuksetta äärimmäisen
vaikea, oli siinä taustalla sitten ei-toivottu raskaus tai sikiön tai äidin terveydentilaan liit-
tyvä päätös. Voin vain kuvitella, miltä tästä asiasta tällä hetkellä kamppailua itsensä kans-
sa käyvistä naisista tämä keskustelu kuulostaa.

Nykyinen terveydenhuoltojärjestelmämme ja ammattihenkilöstön korkea eettinen näke-
mys ja toiminta kykenevät kuitenkin pääsääntöisesti auttamaan ihmistä, joka on vaikeassa
elämäntilanteessa. Kuitenkin, kun puhumme terveydenhuoltohenkilöstön oikeudesta vali-
ta omia työtehtäviään oman arvomaailmansa mukaisesti, tulemme väistämättömästi risti-
riitaan potilaan oikeuksien ja hyvän hoidon näkökulmasta.

Omasta kokemuksestani yli 20 vuotta lääkärintyötä tehneenä voin todeta, että kysymys
raskauden keskeyttämisestä ei todellakaan ole ainut eettisiä ja arvopohjaisia kysymyksiä
herättävä asia terveydenhuollossa. Ja jos tarkastelemme yhteiskuntaa laajemmin, vastaa-
via esimerkkejä löytyy monelta yhteiskunnan sektorilta, esimerkiksi koulumaailmasta,
missä voisimme vastaaviin tilanteisiin myös törmätä.

Ammattipätevyysdirektiivi määrittelee terveydenhuollon ammattipätevyyksiin vaadit-
tavat koulutussisällöt. Direktiivin liitteissä listattuihin koulutussisältöihin kuuluvat muun
muassa riittävät teoreettiset ja kliiniset taidot lääketieteen erikoisaloista ja äitiyshuollosta.
Esimerkiksi sairaanhoitajien ja kätilöjen opintoihin on sisällyttävä myös raskauden kes-
keyttämisen opetusta, jotta kaikki koulutettavat terveydenhuollon ammattilaiset saavutta-
vat direktiivin mukaisen ammattipätevyyden. Korkeatasoisen terveydenhuollon perusta on
korkealaatuinen koulutus. Sekä lääketiede että terveydenhuolto tarjoavat lukuisia koulu-
tusvaihtoehtoja niille nuorille, joiden arvopohja joutuisi vakavaan ristiriitaan toimeen tai
tehtävään kuuluvien velvoitteiden vuoksi. Koulutusvaiheessa saatava oppi luo pohjan vah-
valle ammatillisuudelle, joka on kaikista keskeisin asia työntekijän toimiessa potilaiden tai
asiakkaiden rinnalla.

Ammatillisuuteen kuuluu myös kyky erottaa ammatillinen ja henkilökohtainen. Vai-
keassa elämäntilanteessa olevan potilaan hoitamisessa vaaditaan erinomaisia vuorovaiku-
tustaitoja, joissa inhimillinen, potilaan arvoista lähtevä kohtaaminen on keskiössä. Tuohon
tilanteeseen ei missään olosuhteissa kuulu ammattihenkilön oman maailmankatsomuksen
esiin tuominen, saati tehtävästä kieltäytyminen potilaan valintojen vuoksi. Olen omassa
työssäni joutunut kohtaamaan useita kertoja ne haasteet, joita on nostettu esiin tässä salis-
sa. Esimerkiksi alueellisesti on haastavaa saada asianmukaista hoitoa, jos lääkäreitä on vä-
hän ja toisella tai jopa molemmilla on näkemys asiasta.

Arvoisa puhemies! En näe mitään tarvetta lainsäädännön muutokseen kansalaisaloit-
teen pohjalta. Terveydenhuollon etiikasta on sen sijaan käytävä keskustelua täällä. Toivon,
että keskustelussa korostuvat jatkossa potilaan oikeudet, hyvän hoidon käytännöt ja ihmis-
ten yhdenvertaisuus terveyspalveluitten saatavuudessa.

18.28 Antero Laukkanen kd: Arvoisa rouva puhemies! Kunnioitan jokaisen ihmisen it-
semääräämisoikeutta, myös hoitohenkilökunnan. Nyt heillä ei tätä ole.

On hyvä ja oikein, että tämä kansalaisaloite on tehty. Se pyrkii poistamaan epäoikeuden-
mukaisuuden, jonka kohteena hoitohenkilökunta on. Se haluaa poistaa ristiriidan, joka
Suomen laissa on suhteessa Euroopan ihmisoikeusjulistukseen, joka voimakkaasti takaa
omantunnon ja vakaumuksen ilmaisemisen oikeuden (Eva Biaudet’n välihuuto) yksilönä.
— Edustaja Biaudet, lukekaapas tämä sieltä tarkkaan. — Ilmaisunvapaus omasta omasta-
22



Pöytäkirjan asiakohta PTK 47/2015 vp
tunnosta on keskeisiä prinsiippejä, ja julkisessa virassa, työssä, yksilönä tämä oikeus on
taattu. Se on ymmärretty kaikissa muissa Euroopan maissa, mutta ei Suomessa ja Ruotsis-
sa.

Tässä on kysymys hoitohenkilökunnan ihmisoikeuksista, yhdenvertaisuudesta, tasa-ar-
vosta, omantunnonvapaudesta. Omantunnonvapaus taataan perustuslaissa, uskonnonvapa-
uslaissa, yhdenvertaisuuslaissa ja syrjintälaissa. Nämä ovat yksiselitteisiä oikeuksia ja va-
pauksia. Nyt täällä puhutaan aiheesta sellaisella tavalla, että tämä kokonaisuus jää koko-
naan hämärään. Me puhumme hoitajien, yhden ryhmän, oikeudesta, selkeästä oikeudesta
omantunnonsyistä kieltäytyä jostakin, joka heille on elämän ja kuoleman kysymys. Me
emme puhu täällä nyt aborttioikeudesta vaan tämän yhden ammattiryhmän oikeudesta
kieltäytyä elämän keskeytyksestä.

Terveydenhuollon ammattilaisten tulee voida hoitaa ammattietiikkansa mukaisesti poti-
laita ilman, että heitä painostettaisiin suorittamaan toimenpiteitä, joiden he vakaasti usko-
vat vahingoittavan potilaita tai päättävän ihmiselämän. Samalla periaatteella lääkäreiden
on sallittu toimia omantuntonsa mukaan elämää kunnioittaen muidenkin eettisesti ristirii-
taisten toimenpiteiden suhteen, kuten eutanasiassa tai kuolemanrangaistuksen täytäntöön-
panossa.

Työntekijät, jotka henkilökohtaisen vakaumuksen perusteella kokevat raskaudenkes-
keytyksessä päättävänsä ihmiselämän, tulee vapauttaa raskaudenkeskeytysten suorittami-
sesta. Tämä ei ole ristiriidassa naisten lakisääteisten oikeuksien kanssa eikä vaaranna nais-
ten henkeä tai terveyttä, kuten esimerkit muissa EU-maissa osoittavat. Tämä aloite on ter-
vetullut.

18.32 Sari Essayah kd: Arvoisa rouva puhemies! Täällä on käytetty hyviä puheenvuoro-
ja tämän keskustelun aikana, ja minusta on hyvä, että täällä on noussut myöskin sellaista
syvällistä eettistä pohdintaa tässä keskustelussa. On hyvä muistuttaa siitä, että valtiolla on
positiivinen toimintavelvollisuus kaikkien perusoikeuksien turvaamiseksi, siis myöskin
hoitohenkilökunnan omantunnonvapautta koskevan perusoikeuden toteuttamiseksi. 

Täällä edustaja Kantola nosti omassa puheenvuorossaan esille tuon perustuslain 11 §:n.
Sehän koskee uskonnon- ja omantunnonvapautta, ja siellä puhutaan todellakin oikeudesta
ilmaista tätä vakaumusta. Kyllä se, että saa elää sen oman vakaumuksensa mukaan myös-
kin työtehtävissä, on mitä vahvimmin sitä, että on oikeus ilmaista se oma vakaumuksensa,
elää vakaumuksensa mukaista elämää.

Euroopan ihmisoikeustuomioistuimen päätöksessä tulee esille se, että kun hoitohenkilö-
kunnalla tai lääkärillä on mahdollisuus, oikeus omantunnonsyistä olla osallistumatta abort-
tiin, niin tulee varmistaa silloin, ettei samassa yhteydessä abortin tekemisestä omantunnon-
syistä kieltäytyminen estä kuitenkaan sitten toisaalta potilasta saamasta aborttia, jos lain
mukaan siihen on oikeus. Tämä tuli erityisesti esille oikeustapauksessa, edustaja Kontula,
jossa oli kysymys Puolan valtiosta ja sitten yksityishenkilöitten välisestä oikeustapaukses-
ta. Siinä todellakaan Puolan valtiota ei moitittu siitä, etteikö siellä voi olla lääkärillä oman-
tunnonvapaus kieltäytyä, vaan moitittiin siitä, että kun näissä tapauksissa oli ollut lain mu-
kaan mahdollisuus siihen aborttiin, niin sitä ei oltu sitten järjestetty ja sitä mahdollisuutta ei
ollut kerrottu näille henkilöille. Elikkä tämä oli ollut se peruste, miksi sitten moitittiin tässä
tapauksessa Puolan valtiota, mutta todellakaan syy ei ollut se, etteikö olisi ollut oikeutta
omantunnonsyistä kieltäytyä tämän abortin tekemisestä. Silloin on vain tehokkaasti pystyt-
tävä ohjeistamaan ne tilanteet, jolloinka sitten varmistetaan, että niillä henkilöillä, joilla
23



Pöytäkirjan asiakohta PTK 47/2015 vp
lain mukaan on oikeus hakeutua aborttiin, nämä oikeudet myöskin sitten toteutuvat. Siinä
mielessä edelleenkin tuntuu, että tässäkin vaiheessa tätä keskustelua pitää vielä alleviivata
sitä, että kenenkään oikeuksiin ei olla tässä koskemassa. Työjärjestelyillä tätä on pystytty
hoitamaan eri puolilla Eurooppaa.

Vielä alleviivaan myös sitä, minkä tuossa debatissa otin esille, että kun olemme vapaan
liikkuvuuden Euroopassa ja hoitohenkilökunta tulee tulevaisuudessa yhä enemmän liikku-
maan maasta toiseen, niin minun mielestäni olisi tärkeää, että meillä Suomessakin lainsää-
däntö olisi samalla tasolla kuin se on kaikissa muissa Euroopan maissa.

18.35 Eva Biaudet r (vastauspuheenvuoro): Arvoisa puhemies! Täällä on puhuttu yhden-
vertaisuudesta, mutta mielestäni yhdenvertaisuuslakia nyt tulkitaan aika merkillisesti. Yh-
denvertaisuuslailla on tarkoitus taata nimenomaan kansalaisten yhdenvertaiset palvelut.
Sitä ei ole tarkoitettu ennen kaikkea turvaamaan sitä, että viranomaiset voivat valita, ke-
nelle he antavat minkälaista palvelua. Tässä mennään jotenkin nyt niin kuin vähän väärään
suuntaan.

Sitten toisaalta yhdenvertaisuuslaki velvoittaa, että työnantajan on esimerkiksi kehitet-
tävä toimintaansa niin, että erilaisen taustan, esimerkiksi uskonnollisen vakaumuksen,
omaavat henkilöt voivat tehdä töitä yhdessä. Tämä voi tarkoittaa sitä, että yritetään järjes-
tellä työtehtäviä ottaen huomioon eri henkilöiden perustellut toivomukset ja näkemykset.
Näin on tänä päivänä minun mielestäni toimittu terveydenhuollossa, mutta ehdotonta vel-
vollisuutta tällaisten niin sanottujen kohtuullisten mukautusten tekemiseen ei ole muuten
kuin vammaisten henkilöiden kohdalla.

18.36 Sari Tanus kd (vastauspuheenvuoro): Arvoisa puhemies! Haluaisin nostaa esille
yhden ammattiryhmän, kätilöt. Ajatelkaa tilannetta, että kätilö on toiminut vuosia ja vuo-
sia ammatissaan: tuhansia synnytyksiä, raskaudenkeskeytys voi tulla vastaan ehkä kerran
vuodessa, kerran kahdessa vuodessa. On monta vuotta synnytyksiä takana, ja sitten tulee
joku raskaudenkeskeytystilanne, joka on niin järkyttävä, että se traumatisoi kätilön. En tie-
dä, kuinka moni teistä katsoi tämän Kätilö-elokuvan, mutta ajattelisin niin, että kun tuo kä-
tilö siinä elokuvassa rauhan aikana pääsee takaisin sairaalaan ja hän haluaa toimia edel-
leenkin kätilönä, niin kuinka monella teistä on sydäntä sanoa, että jos sinä et osallistu ras-
kaudenkeskeytyksiin, niin tässä on sinun ammattisi. Tänä päivänä tapahtuu osassa sairaa-
loista niin, että jos kätilö on traumatisoitunut, ei kerta kaikkiaan voi enää osallistua elämän
lopettamiseen, niin häneltä menee työpaikka, häneltä menee ammatti. Ja minusta se on
väärin. Joissakin sairaaloissa on pystytty kollegiaalisin järjestelyin se sopimaan, toisissa ei,
(Puhemies koputtaa) ja tässä suhteessa se ei ole yhdenvertaista. Tarvitaan laki, jotta olisi
joka puolella Suomea samanlainen tilanne.

Puhemies Maria Lohela: Puhujalistaan.

18.37 Anna Kontula vas: Arvoisa puhemies! Alkuun täytyy todeta, että edustaja Essaya-
hin näkemys siitä, mikä on perusoikeus, on huomattavasti laajempi kuin se, mihinkä nor-
maalisti on totuttu. Toki on niin, että mikään Euroopan ihmisoikeustuomioistuimen käy-
tännöissä ei kiellä valtioita antamasta terveydenhoitohenkilöstölle mahdollisuutta säännel-
lä työnkuvaansa eettisin perustein, mutta siellä ei ensinnäkään ole mitään, mikä velvoittai-
24



Pöytäkirjan asiakohta PTK 47/2015 vp
si tähän, ja toisaalta siellä on kuitenkin velvoite siihen, että mikäli maassa abortti on mah-
dollinen, sen tulee olla saatavilla ja sen tulee olla yhtäläisesti kaikkien saatavilla.

Minun nähdäkseni ei mitenkään voida kieltää eurooppalaisten kokemusten valossa, ett-
eikö tässä olisi kysymys kahden oikeuden kollisiosta ja nimenomaan sellaisesta, jossa
kumpikaan ei ole ihmisoikeusperustaltaan niin vahva, että se yksiselitteisesti voitaisiin
kansainvälisten ihmisoikeuselinten tuomioiden perusteella katsoa ehdottomaksi ja yleis-
maailmalliseksi. Tässä on kysymys myös kahdesta oikeudesta, jotka kumpikin itse asiassa
Suomessa tällä hetkellä toteutuvat melko hyvin siitä huolimatta, että kummankin suhteen
on esitetty keskustelussa useampiakin laajennuspyrkimyksiä. Minä itse kannatan sitä, että
aborttioikeutta tulisi laajentaa siihen suuntaan, että erityisiä syitä ei tarvitsisi ilmaista
aborttia haettaessa. Toisaalta kansalaisaloite vaatii sitten toisentyyppistä laajentumista. Ne
kaksi perusoikeutta, jotka tässä ovat ikään kuin vastakkain, ovat toisaalta uskonnon- ja
omantunnonvapaus ja toisaalta sitten naisen oikeus raskaudenkeskeytykseen.

Uskonnon- ja omantunnonvapaudessa perinteisesti ydinalueeksi on ajateltu henkilön oi-
keus uskoa ja harjoittaa uskontoaan, ja tässä mielessä me emme ole siinä uskonnonvapau-
den ydinalueella. Tämä myös asettaa useita avoimia kysymyksiä. Täällä keskustelussa on
jo tullut esille esimerkki papista, joka ei halua työskennellä naisten kanssa. Meillä voi olla
rauhanturvaajaksi pestautuva henkilö, joka ei halua kantaa asetta, taikka elintarviketyönte-
kijä, joka vastustaa gmo-manipuloituja tuotteita ja hankkiutuu silti Saarioiselle töihin.
Tämä tarkoittaa vain sitä, että tämä kysymys on avoin, tämä kysymys on sellainen, johon-
ka me tulemme törmäämään vielä monta kertaa ja jossa meidän täytyy sitä rajaa vetää ja
jossa ei ole mitään yksiselitteistä auktoriteettia tai oikeaa vastausta siihen, mihin kohtaan
se laitetaan. Oleellista kuitenkin on pohtia, että mikä se oikea kohta sitten onkin, se ei jou-
du ristiriitaan tämän aborttioikeuden kanssa.

18.41 Emma Kari vihr: Arvoisa rouva puhemies! Naisten kohduilla politikointi on kaut-
ta historian ollut aika monien poliitikkojen suosikkiteema. Aihe on semmoinen, että tästä
on aika helppo puhua silloin, jos et ole ikinä itse ollut siinä tilanteessa, missä nämä naiset
ovat, jotka joutuvat tämän päätöksen tekemään, silloin kun ei ikinä itse joudu käymään läpi
sitä häpeää, sitä pelkoa, jota nämä naiset joutuvat käymään läpi.

Täällä aika hyvin tuli aikaisemmin jo esille se, että itse asiassa meidän aborttilakimme
on todella tiukka. Se on yksi EU:n tiukimpia. Mehän emme luota pelkästään naisen omaan
arvostelukykyyn, me emme luota siihen niin, että kun nainen sanoo, että tarvitsee tämän
abortin, niin hän sen saa. Täällä on niin paljon vedottu nyt EU:hun tässä teemassa ja kes-
kustelussa, että varmaan tämän jälkeen me sitten näemme, että nämä samat ihmiset, jotka
koko ajan vetoavat EU:hun, tulevat esittämään sitten Suomen aborttilainsäädäntöön sa-
mantyyppisiä linjauksia ja helpotuksia, joita muista EU-maista löytyy. Mutta ehkä me
kaikki nyt myös tiedämme, että näin ei tule käymään, ja just sen takia tässä salissa tätä aloi-
tetta puolustavat kaikista intohimoisimmin just ne ihmiset, jotka aborttia tosiasiassa vas-
tustavat ja haluavat vaikeuttaa sen saamista.

Täällä jo aikaisemmin puhuttiin siitä, miten tämä asettaa naiset tässä maassa eriarvoi-
seen asemaan. Mutta kun minä aikaisemmin puhuin siitä, miltä näistä naisista tuntuu, niin
minä todella toivon, että kun täällä puhutaan tappamisesta, lapsen elämän päättämisestä,
niin siinä vaiheessa mietittäisiin, miltä se tuntuu näistä naisista, miltä se tuntuu niistä nai-
sista, joista te nyt puhutte.
25



Pöytäkirjan asiakohta PTK 47/2015 vp
Samalla kun tässä salissa on myös aika paljon kuunneltu kätilöitä, täällä mielellään pu-
hutaan kätilöistä, niin ehkä tässä vaiheessa sitten nimenomaan kannattaa kuunnella Kätilö-
liittoa, joka tätä aloitetta vastustaa. (Eduskunnasta: Paitsi kansainvälinen!) Naisella tulee
aina olla oikeus päättää omasta ruumiistaan.

Arvoisa rouva puhemies! Minun mielestäni aborttilainsäädäntöä ei missään nimessä tule
kiristää, päinvastoin. (Välihuuto) — Te haluatte vaikeuttaa abortin saantia. Ne lausunnot,
jotka tästä on annettu, nimenomaan kertovat siitä. — Abortit eivät katoa sillä, että niitten
saamista vaikeutetaan. Ne eivät katoa sillä, että ne kielletään. Me tiedämme kaikista esi-
merkeistä, että tämä vain aiheuttaa sen, että abortit siirtyvät vaarallisempiin ja vaarallisem-
piin olosuhteisiin. Laittomat abortit ovat yksi suurimpia äitikuolleisuuden syitä.

Paras tapa vähentää abortteja on seksuaalivalistuksen lisääminen, se on ehkäisyvälinei-
den saatavuuden helpottaminen ja köyhyyden vähentäminen. Minä toivoisin, että nämä
olisivat ne asiat, joita tässä salissa ehdotettaisiin, jos abortteja halutaan vähentää. — Kiitos.

18.44 Sari Tanus kd (vastauspuheenvuoro): Rouva puhemies! Nimenomaan köyhyyden
vähentämistä, ehkäisyasiaa tarvitaan. 

Edustaja Kari puhui, että jos me tietäisimme, miltä niistä naisista tuntuu. Minä voin ker-
toa, että minä olen nyt yli 20 vuotta kuunnellut, miltä naisista tuntuu, ja monta kertaa, jos
sen kiireisen päivystysvastaanoton sijalla onkin semmoinen levollinen, että lääkäri istuu
hiljaa ja sanoo, että hyvä kun tulit, kerro mitä kuuluu tai mikä on tilanne, niin silloinkaan
niitä ei ole yksi tai kaksi potilasta, joille on käynyt niin, että on kävellyt sisään ja sanonut,
että ei ole mitään muuta mahdollisuutta kuin raskaudenkeskeytys, mutta kun on saanut ker-
toa rauhassa tilanteesta, niin tilanne esimerkiksi kääntyy niin, että häntä painostetaan
aborttiin, tai itse asiassa niin, että hän itse haluaisi tämän lapsen mutta joku toinen on syys-
tä tai toisesta vääntämässä hänen päätänsä johonkin toiseen suuntaan. Minä olen yli 20
vuotta kuunnellut naisia, ja toivon, kun me puhumme näistä, että ne päätökset, mitä nainen
itse tekee, ovat sellaisia päätöksiä, (Puhemies koputtaa) joiden kanssa hän voi sitten lop-
puelämän elää, olipa hänen päätöksensä mikä tahansa — vaikka aborttiin meneminen.

Puhemies Maria Lohela: Puhujalistaan. Sitten on ministeri Soini.

18.45 Ulkoasiainministeri Timo Soini: Arvoisa rouva puhemies! Noudatan vain sitä me-
nettelyä, jota minulle suositeltiin, kun halusin kansalaisena ja kansanedustajana käyttää sa-
nanvaltaani. Minut osoitettiin tänne, ja täältä minä puhun.

Pari asiaa haluan tuoda selville. Siteeraan kirjailija Matti Mäkelää, hän totesi näin: "Äiti
Teresa totesi Nobelin rauhanpalkinnon saatuaan abortin olevan suurin uhka maailmanrau-
halle." Lausunto vaiettiin lähes kuoliaaksi, koska herttaisen hyväntekijänunnan mainee-
seen ei haluttu tahroja. 

Arvoisa rouva puhemies! En lue tässä, mitä Äiti Teresa itse sanoi Nobelin vastaanotto-
puheessaan 11. joulukuuta 79, mutta sen sanon, että se, mitä hän sanoi, vaikutti omaan va-
kaumukseeni asiasta 35 vuotta sitten ja se on edelleen voimassa. Minä pidän erittäin tär-
keänä, että Suomessa käydään näistä asioista eettistä keskustelua, myös täällä. Ei tässä ole
olemassa siinä mielessä oikeata ja väärää mielipidettä, on kaksi eri mielipidettä, ja niitä
soisi kunnioitettavan. Tämä keskustelu on mielestäni mennyt aika sivistyneesti — tämä on
mieliä kiihdyttävä aihe. Tiedän varmasti tästä myöskin aika paljon, koska sähköposteja
olen saanut satamäärin tästä asiasta. Mutta nyt ei ole kysymys minusta, eikä ole oikeastaan
26



Pöytäkirjan asiakohta PTK 47/2015 vp
kysymys sinustakaan; (Eva Biaudet: Naisista!) nyt on kysymys siitä, saako hoitohenkilö-
kuntaan kuuluva ihminen toteuttaa omantunnonvapauttaan. Siitä tässä on kysymys — ja
nimenomaan siitä.

Arvoisa rouva puhemies! Tämä oikeus minun mielestäni pitäisi ihmisillä olla. Tätä asiaa
tällä hetkellä käytännössä Suomessa kierretään, ja tavallaan hyvä niin, en muista pitkään
aikaan lääkärin saaneen potkuja tästä syystä, että hän kieltäytyy esimerkiksi lähetteen kir-
joittamisesta. Se on farisealaista. Jos kerran ollaan sitä mieltä, niin sitten nämä poikkeuk-
set kuitenkin katsotaan läpi sormien. Tästä on kysymys. 

Arvoisa rouva puhemies! Tulen äänestämään, jos tämä kansalaisaloite pääsee valiokun-
nasta tänne — toivon, ettei sitä siellä haudata, niin kuin mahdollista on, vaan että se tuo-
daan tänne käynnistettäväksi — sen puolesta. Ja tämä on kansanedustaja Timo Soinin hen-
kilökohtainen kanta, ei hallituksen kanta eikä perussuomalaisten eduskuntaryhmän kanta.

18.49 Touko Aalto vihr: Arvoisa rouva puhemies! Oikeus raskaudenkeskeytykseen on
ollut suomalaisilla naisilla nyt jo yli 40 vuotta. (Hälinää — Puhemies koputtaa) Oikeus on
vahvasti sidoksissa naisten oikeuteen omaan kehoon. Jokaisella on oltava mahdollisuus
päättää itse omaan kehoon liittyvistä asioista. Tämä on ihmisoikeuskysymys. Abortti ei ole
kenellekään mieluinen, ei lääkärille eikä raskaana olevalle naiselle. Se on henkisesti hyvin
vaativa mutta silti joissain tapauksissa välttämätön toimenpide, jolla turvataan raskaana
olevan naisen terveys ja tulevaisuus. Jos lääkärillä olisi oikeus kieltäytyä abortin tekemi-
sestä omaantuntoon vedoten, asettaisimme naiset esimerkiksi alueen suhteen eriarvoiseen
asemaan. Kuinka turvataan sen naisen terveys, jonka alueen ainoa lääkäri kieltäytyy teke-
mästä aborttia?

Arvoisa rouva puhemies! Raskaudenkeskeytys on pelastanut vuosien saatossa lukuisten
naisten hengen. Se onkin terveydenhuollon tärkein tehtävä: auttaa hädässä olevia ihmisiä.
Oikeus kieltäytyä abortin tekemisestä omaan vakaumukseen vedoten on ristiriidassa tä-
män perustehtävän kanssa.

Abortti ei ole ainoa terveydenhuoltoon liittyvä asia, joka kuohuttaa. Kieltäytyminen
abortin tekemisestä raskauden keskeyttämisen syiden takia tapauskohtaisesti saattaisi joh-
taa siihen, että jokainen lääkäri määrittelisi itse ne kriteerit, joiden perusteella hän potilai-
taan hoitaa. Tämä ei ole millään tapaa eettistä. Pahimmillaan tilanne voisi johtaa siihen,
että vain varakkailla naisilla olisi mahdollisuus mennä yksityislääkärille saamaan abortti.
Toivon, että tähän pisteeseen ei koskaan jouduta menemään.

Arvoisa rouva puhemies! Abortissa ei saa olla kyse rahasta, abortissa ei saa olla kysy-
mys vakaumuksesta, ei raskauteen johtaneista syistä. Abortissa on oltava aina kyse raskaa-
na olevan naisen oikeudesta omaan kehoon ja terveyteen.

18.51 Tuula Haatainen sd: Arvoisa rouva puhemies! Abortti on aina raskas päätös niin
nuorelle tytölle kuin aikuiselle naisellekin. Se ei ole yhdellekään lääkärille tai hoitajalle yh-
dentekevä toimenpide. Olen ollut itse sairaanhoidon opiskelijana avustamassa raskauden-
keskeytystä ja myös hoitamassa toimenpiteen jälkeen abortin läpikäyneitä. Minusta näissä
tilanteissa empatiaa ja sympatiaa pitää olla tämän äidin kanssa. Se on hänen päätöksensä, ja
sitä pitää kunnioittaa. Minusta ei pidä näitä toimenpiteitä ylidramatisoida eikä myöskään
mystifioida. Jokainen nainen tietää itse, milloin, kenen kanssa ja kuinka monta lasta haluaa
synnyttää maailmaan. Tämä on oikeus, jota tulee vaalia ja jota pitää myös kunnioittaa.
Meillä on esimerkkejä maailmalta siitä, että kun tätä oikeutta ei ole, niin se johtaa ei-toi-
27



Pöytäkirjan asiakohta PTK 47/2015 vp
vottuihin abortteihin sillä tavalla, että ne on tehty olosuhteissa, jotka vaarantavat äidin tu-
levaisuuden.

Tässä aloitteessa nyt esitetään, että terveydenhuollon henkilöstö voisi kieltäytyä tästä
abortin tekemisestä. Ongelmaksi nousee se, kuka tämän vakaumuksen tutkii, missä on se
komissio, joka määrittelee, kenellä on vakaumus, oikea, aito vakaumus takana. Voiko käy-
dä niin, että jonkun ihmisen yhteisö pakottaa hakemaan vapautusta raskaudenkeskeytyk-
sistä, muutoin hän tulisi leimatuksi tuossa yhteisössään?

Suomessa abortit ovat vähäisiä, niiden määrä on laskenut koko ajan ja ne ovat myös tur-
vallisia, ja tässä taustalla on se, että meillä on hyvä ehkäisyneuvontajärjestelmä ja meillä
on saatavissa myös ehkäisyvälineitä. Nyt on keskusteltu Suomen tilanteesta, että tämä olisi
nyt jotensakin hirvittävän hankala ja ongelmallinen. Tuossa ETENEn, eettisten asioiden
neuvottelukunnan, lausunnossakin todetaan, että jokaisella työpaikalla voidaan sopia työ-
kohteista ja toimintatavoista ja työnantajan ja työntekijän välisillä sopimuksilla voidaan
myös työnkuvaa rajata työntekijän toivomalla tavalla, mikäli kaikki lain edellyttämät teh-
tävät ja toimenpiteet tulevat siitä huolimatta asianmukaisesti suoritetuiksi. Tämä on tieten-
kin se arkilähtöinen tapa, jolla tätä asiaa hoidetaan, ja katson toisin kuin ulkoministeri Soi-
ni, joka täällä totesi, että tämä olisi jollain lailla farisealaista. Meillä on käytännöt, jotka toi-
mivat.

Kansalaisten yhdenvertainen kohtelu edellyttää, että terveydenhuollossa toimivat eivät
omista moraalisista syistä voi kieltäytyä asianmukaisen hoidon antamisesta. Tästä syystä
minusta tätä aloitetta ei pitäisi lain muotoon saattaa. Tämä asia tullaan kyllä sosiaali- ja ter-
veysvaliokunnassa käsittelemään ja siitä se asianmukaisesti tuodaan eteenpäin.

18.55 Simon Elo ps: Arvoisa rouva puhemies! Pää neuvoisi vaikenemaan, mutta sydän ei
anna. Tässä on sellainen kysymys, josta erityisesti minun ikäluokkani nuoren miehen olisi
poliittisesti varmasti järkevämpää olla hiljaa, mutta täytyy puhua.

Raskaudenkeskeytys on luonnollisesti monelle terveydenhuollon työntekijälle eettinen
kysymys, ja abortin tekeminen on psyykkisesti erittäin raskas toimi. Henkilö on silloin
osallisena päättämässä elämää jopa vastoin henkilökohtaista ja syvää vakaumustaan. Pyy-
dän arvoisia kansanedustajia muistamaan, että oikeus kieltäytyä elämän lopettamisesta va-
kaumuksellisista syistä ei koske tilannetta, jossa naisen henki on vaarassa. Aivan kuten mi-
nisteri Soini Äiti Teresaa suurin piirtein siteeraten sanoi, elämä on pyhää, ja siksi henkilö-
kohtaisesti kannatan tätä kansalaisaloitetta.

Useat täällä ovat huolissaan siitä, mihin eurooppalaiseen viitekehykseen yleisesti Suo-
mi asemoituu: olemmeko lähempänä Saksaa ja Ranskaa vai lähennymmekö Makedoniaa.
Tällä hetkellä omantunnonvapaus toteutuu kahdessa ensimmäisessä, mutta Suomi ja Ma-
kedonia noudattavat samaa, minun nähdäkseni moraaliltaan arveluttavaa lähestymistapaa,
jossa omantunnonkysymykset ja ihmisarvo ovat toisarvoisia. Lähes kaikissa Euroopan
maissa terveydenhuollon työntekijöillä on oikeus vedota vakaumukseensa ja kieltäytyä
suorittamasta raskaudenkeskeytystä.

Kansalaisaloitteessa mainitaan Euroopan neuvoston päätöslauselma 1763/2010. Siinä
nimenomaisesti kehotetaan jäsenmaita säädöstensä muuttamiseen siten, että ne turvaavat
omantunnonvapauden. Täällä edustaja Haatainen on selostanut, kuinka Euroopan neuvos-
tossa olisi tässä tapahtunut työtapaturma. Minä sanoisin suoraan, että politiikassa ei tapah-
du tällaisia tapaturmia. Oli tulos mikä tahansa äänestyksessä, tulos on siinä ja tulos pitää.
Omantunnonvapaus on nähdäkseni myös valinnanvapaus ja työntekijän oikeus vakaumuk-
28



Pöytäkirjan asiakohta PTK 47/2015 vp
seensa. Monet täällä kritisoivat erilaisia pakkokeinoja. No, tässä olisi mahdollisuus pois-
taa yksi pakko, korostaa ihmisarvoa. Maailman lääkäriliitto ja Suomen Lääkäriliitto tuke-
vat sitä tavoitetta, että henkilöstöllä on mahdollisuus toimia eettisten periaatteidensa mu-
kaisesti. 

Arvoisa puhemies! Syrjinnän pitää päättyä. Meillä ei ole varaa menettää ainuttakaan kä-
tilöä sillä perusteella, että valtio toimii heidän vakaumustaan vastaan. Itse aion, jos tämä
aloite tulee tänne suureen saliin, äänestää aloitteen puolesta.

18.58 Timo Heinonen kok: Arvoisa rouva puhemies! Hyvät edustajakollegat! Olemme
jälleen käsittelemässä yhtä kansalaisaloitetta, ja täällä on jonkin verran käyty keskustelua
myös siitä, millä tavalla näitä pitää täällä käsitellä. Itse toivon, että käsittelytavat olisivat
aina samanlaisia ja pikkuhiljaa syntyisi sellainen tapa, millä tavalla kansalaisaloitteet tääl-
lä käsitellään. Minun mielestäni sen pitää olla ehdoton vaade, että kansalaisaloitteet tuo-
daan lopulta aina äänestettäväksi isoon saliin. Sen pitäisi olla itsestään selvää.

Tässä kansalaisaloitteessa on esitetty lakiin muutosta, jonka perusteella terveydenhuol-
lon henkilökunnalla olisi oikeus kieltäytyä eettisen tai uskonnollisen vakaumuksen perus-
teella osallistumasta raskaudenkeskeytystoimenpiteeseen ja tekemästä keskeytykseen joh-
tavaa lausuntoa, ellei naisen henki ole vaarassa. Itselläni ei tähän ole kovin vahvaa näke-
mystä, ja toivon, että tämä käsittely senkin takia on valiokunnassa huolellinen. Mutta kun
asiaan perehdyin, niin selvisi, että terveydenhuollon ammattilaisten liitot, liittojen eettiset
ohjeistukset sekä sosiaali- ja terveysalan eettinen neuvottelukunta ovat kaikki selkeän yh-
tenäisesti nykyisen lain kannalla.

Tämän eduskuntakäsittelyn aikana minun mielestäni pitää selvittää se, voiko terveyden-
huollon henkilökunnan oikeus kieltäytyä raskauden keskeyttämisestä johtaa potilaan oi-
keuksien ja jopa terveyden vaarantumiseen. ETENE, sosiaali- ja terveysalan eettinen neu-
vottelukunta, on todennut, että jos raskauden keskeyttämisestä voisi kieltäytyä tapauskoh-
taisesti, niin kuin tässä esitetään, esimerkiksi raskauden keskeyttämisen syyn vuoksi, poti-
las joutuisi kohtuuttomaan asemaan ja käytännöllisiä ongelmia aiheutuisi: esimerkiksi ai-
noan saatavilla olevan lääkärin kieltäytyminen raskaudenkeskeytyksestä vakaumukseensa
vedoten.

Jäin itse tätä keskustelua kuunnellessani miettimään tilannetta, olisiko tämä sitten syy tai
hakuperuste, kun haetaan tähän tehtävään. Minun mielestäni tämä on yksi oleellinen kysy-
mys, mikä pitää selvittää. Eli olisiko tilanne se, että jos jossain yksikössä olisi nyt vaikkapa
kaksi, jotka ovat jo kieltäytyneet tekemästä raskaudenkeskeytyksiä, ja sinne tarvitaan yksi
lisää, niin voisiko hakemuksessa tai työilmoituksessa lukea, että nyt haetaan henkilöä, joka
on valmis tekemään kaikki toimenpiteet, joita mahdollisesti voisi eteen tulla? Tämä on
syytä ottaa tämän lakialoitteen käsittelyssä esille.

Arvoisa puhemies! Aivan lopuksi: Myös Kätilöliitto on tätä asiaa käsitellyt, ja he totea-
vat, että ne työntekijät, jotka eivät halua olla tekemisissä raskaudenkeskeytyksen kanssa,
joko eivät hakeudu sellaisiin työtehtäviin tai ovat saaneet sovittua asiasta työnantajansa
kanssa. Eli tämä ei kovin iso ongelma tänäkään päivänä ole, mutta itse toivon, että valio-
kunta tekee tässä perusteellisen työn. Itse tulen perehtymään tuohon mietintöön ja sen mu-
kaan tekemään lopullisen ratkaisun äänestyskäyttäytymisestä.

19.02 Sari Tanus kd (vastauspuheenvuoro): Rouva puhemies! Haluan sen verran sanoa,
että sairaaloissa on esimerkiksi kirurgiassa niin, että sinne otetaan sekä gastrokirurgeja,
29



Pöytäkirjan asiakohta PTK 47/2015 vp
elikkä vatsa-alueen ongelmia hoitavia, että ortopedeja, eli lonkka-, luuongelmia hoitavia,
ja niin edelleen, ja kaikilla muillakin aloilla sillä tavalla, elikkä katsotaan kussakin sairaa-
lassa jo nykyisin, että siellä on riittävä määrä tietynlaisia, kaikenlaisia toimenpiteitä hoita-
via. Tänä päivänähän on gynekologien osalta niin, että kukaan gynekologeista ei hoida
kaikkia gynekologian alaan kuuluvia toimenpiteitä. Ala on erittäin laaja, samaten jos aja-
tellaan kirurgiaa ja montaa muuta lääketieteen alaa. Eli työpisteittäin katsotaan jo tänäkin
päivänä, että siellä on eri toimenpiteitä suorittavaa henkilökuntaa riittävästi. En näkisi, että
tämä on minkäänlainen ongelma. Niin kuin sanottu, olen ollut alalla yli 20 vuotta.

19.03 Sari Multala kok: Arvoisa rouva puhemies! Pakko kommentoida edelliseen pu-
heenvuoroon liittyen sen verran, että tuli vain mieleeni, että muillakin lääkäriammattikun-
nilla saattaa olla sellaisia asioita kuin tämä nyt käsillä oleva asia, mihin ei välttämättä ha-
luaisi ryhtyä, ja ehkä tällöin kuitenkin tilanne on se, että sitten hakeudutaan toisenlaisiin
lääkärin tehtäviin.

Raskauden keskeyttäminen on jo nyt vaikea asia, ja Suomen aborttilainsäädäntö on jo
kansainvälisesti vertaillen tiukka. Mielestäni raskauden keskeyttämistä ei tule millään ta-
valla vaikeuttaa, vaikka täällä monta kertaa on mainittu, että tämä ei sitä tekisi. Mielestäni
tässä kuitenkin on ilmapiiri sellainen, että se vaara on olemassa. On puhuttu maantieteelli-
sestä tasa-arvosta. Itselläni ei ole asiantuntemusta ottaa siihen kantaa, mutta myös salissa
istuneet lääkärit ovat käyttäneet puheenvuoroja, joissa tästä ollaan huolissaan jo tällä het-
kellä.

Tänään on käytetty salissa puheenvuoroja siitä, että syntymä on pyhä. Se, että vakau-
mus vaikuttaa raskauden keskeyttämiseen, on mielestäni hyväksyttävää ainoastaan silloin,
kun kyse on raskaana olevan naisen omasta vakaumuksesta. Meillä on tällä hetkellä käy-
tössä laajat seulonnat raskauden aikana. Seulontojen tarkoituksena on selvittää sikiön ke-
hityksen mahdolliset poikkeamat, jotta äidin ja sikiön terveys voidaan turvata. Kaikki
odottavat äidit varmasti toivovat, että kaikki olisi kunnossa. Kiintymys syntymättömään
lapseen syntyi ainakin itselläni jo odotusaikana. Joskus kuitenkin käy niin, että sikiöllä on
vakava kehityshäiriö eikä se välttämättä edes tulisi selviämään synnytyksestä. Tällaisessa
tilanteessa äidin henki ei ole vaarassa, mutta kuitenkin saatetaan päätyä siihen, että raskaus
halutaan keskeyttää. Kuten edustaja Sirén täällä aiemmin jo toi ilmi, tällaisessa tilanteessa
vanhemmat tarvitsevat kaiken mahdollisen tuen. Hoitohenkilökunnan tehtävä on juuri tä-
mä.

Lähes kaikki terveydenhuollon ammattijärjestöt toteavat, että terveydenhuollon henki-
lökunnan oikeus kieltäytyä raskauden keskeyttämisestä voisi johtaa potilaan oikeuksien tai
jopa terveyden vaarantamiseen. Minua huolestuttaa tässä aloitteessa kolme asiaa: ensim-
mäinen on abortin muuttuminen entistä vaikeammaksi ja tuomittavammaksi, toinen on alu-
eellisen epätasa-arvon lisääntyminen, ja kolmas liittyy koulutukseen. Jatkossakin on tär-
keää, että kaikki terveydenhuollon ammattilaiset osaavat tarvittaessa osallistua myös ras-
kaudenkeskeytyksiin. Tämä kuuluu ammatinharjoittamisen vaatimuksiin. 

Jos aloite etenee eduskuntaan päätettäväksi, tulen äänestämään sitä vastaan.

19.06 Ilkka Kantola sd: Arvoisa puhemies! Kansalaisaloite koskettaa yhtä aatehistorial-
lisesti kauaskantoisinta perusoikeuttamme. Kysymys omantunnonvapaudesta on vanha.
Eduskunnassa kysymys omantunnonvapauden merkityksestä on viime vuosina ollut eni-
ten esillä koulun uskonnonopetuksesta keskusteltaessa. Juuri perustuslain 11 §:n nojalla
30



Pöytäkirjan asiakohta PTK 47/2015 vp
perusopetuslakia ja lukiolakia vuosituhannen alkupuolella muutettiin siten, että uskonnon-
opetukseen ei enää sisälly uskonnon harjoittamista, koska uskonnon harjoittamisen pitää
olla vapaaehtoista aina. Omantunnonvapauden varjelemisesta on kyse myös silloin, kun on
säädetty mahdollisuudesta siviilipalvelukseen. Aseellisesta palveluksesta voi kieltäytyä
omantunnonsyistä.

Luterilaisen kirkon piirissä on 80-luvulta saakka käyty keskustelua viranhaltijoiden, lä-
hinnä pappien, oikeudesta kieltäytyä yhteistyöstä naispuolisten pappien kanssa omantun-
nonsyistä. Oma kokemukseni on, että naispappeuden torjuvien ihmisten vakaumus on luja
ja vahva ja tavallisesti ankkuroituu heidän uskonnonvakaumukseensa. Vaikka näin on,
kirkko ei ole katsonut oikeaksi ottaa palvelukseensa henkilöitä, jotka omantunnonsyistä
kieltäytyisivät suorittamasta joitakin kirkon hyväksymiä virkatehtäviä. Johdonmukainen
linja on, että viran vastaanottava ottaa vastaan samalla kaikki viran tehtävät ja velvollisuu-
det. Jos omatunto ei tätä mahdollista, on henkilön viisainta etsiytyä toisenlaiseen työhön ja
tehtäväkenttään. Ero siviilipalveluksen sallimiseen on selvä. Asevelvollisuushan kohdis-
tuu lähtökohtaisesti kaikkiin nuoriin miehiin. Siksi yksilön omantunnonsuojan tarve vaatii
erityistä huomiota. Kirkon virkaan ryhtyminen puolestaan ei ole asevelvollisuuteen rinnas-
tettavissa. Kukin voi itse harkita, mihin ammattiin lähtee opiskelemaan, ja ottaa selvää,
minkälaisia viran ja työn tehtäviä tavallisesti tulee eteen. Jos siellä on jotain, joka ei mahdu
omantunnon piiriin, silloin voi harkita muita ammatteja.

Ajattelen samoin tästä kansalaisaloitteesta: Harkitessaan terveydenhuollon ammattia
henkilön on hyvä perehtyä työhön ja erikoistumisalojen mahdollisiin tehtäviin. Kutsumus
terveydenhuoltoalalle hoitajan tai lääkärin ammattiin on tietysti kovin arvokas, tärkeä asia.
Vahva kutsumus auttaa jaksamaan raskaassa ja vaativassa työssä. Mutta kutsumus ei mie-
lestäni voi tarkoittaa sitä, että henkilölle syntyisi jokin oikeus vaatia itselleen erivapauksia
joistakin virkaan tai työhön kuuluvista tehtävistä. Perustuslaki säätää siitä, että kukaan ei
ole velvollinen osallistumaan omantuntonsa vastaisesti uskonnon harjoittamiseen, mutta
perustuslaki ei säädä siitä, että kukaan ei ole velvollinen ammatissaan tekemään niitä työ-
tehtäviä, joita hän pitää vakaumuksensa vastaisina.

Kokonaan eri asia on, että terveydenhuoltoalalla työyhteisöissä, organisaatioissa, voi-
daan kollegiaalisesti pitää huolta jokaisen jaksamisesta ja joustaa ja antaa tukea tarvittaes-
sa. Ja en oikein ymmärrä, että tämä jotain farisealaisuutta on, se, että jaetaan työtehtäviä
järkevällä tavalla niin, että kaikki jaksavat ja työt tulevat tehdyksi.

Arvoisa puhemies! Omatunto on arvokas asia ja osa itse kunkin identiteettiä. On tärkeä-
tä, ettei kukaan hakeudu tehtäviin, joissa joutuu toimimaan vakaumustaan vastaan, mutta
on tärkeätä myös, että työntekijöitä kohdellaan yhdenvertaisesti ja että terveydenhuollon
kaikki perustellut ja lailliset palvelut hoidetaan ammattimaisesti ilman tarpeetonta viivy-
tystä.

19.10 Eva Biaudet r: Arvoisa puhemies! Kiitos keskustelusta. On ollut mielenkiintoista
käydä tätä, ihan hyvä välillä päästä omista kuplistaan ulos ja tavata muita. Mutta ennen
kaikkea mieltäni kyllä huolestuttaa myöskin ulkoministeri Soinin tokaisu tuossa minulle,
kun hän sanoi, että taatusti hän vie ulkoministerinä myös abortinvastaista kantaansa ulko-
maille. Suomihan on kuitenkin perinteisesti YK:ssa edistänyt tyttöjen seksuaalioikeuksia,
ja mielestäni tämä on asia, josta tulisi keskustella laajemminkin ja hallituksen sisällä tulisi
keskustella, onko näin. Toki hänellä on oikeus omaan mielipiteeseensä, sitä en sano, mutta
on ero siinä, mikä on Suomen linja ja mikä on ulkoministerin henkilökohtainen mielipide.
31



Pöytäkirjan asiakohta PTK 47/2015 vp
Niin kuin tänään moneen kertaan on sanottu, niin itse asiassa päinvastoin kuin mitä tästä
aloitteesta voisi kuvitella, Suomen nykyinen aborttilainsäädäntö ei ole erityisen salliva
vaan erittäin tiukka verrattuna muihin EU-maihin. 22 EU-maassa nainen voi saada raskau-
denkeskeytyksen omasta pyynnöstään, vain Suomessa ja kahdessa muussa EU-maassa tar-
vitaan lakisääteinen peruste, ja Portugalissa, Luxemburgissa ja Espanjassa — katolisissa
maissa — he ovat viime aikoina liberalisoineet lainsäädäntöään. Espanjassa naiset kirjai-
mellisesti menivät kaikki kadulle, kun kysymyksessä oli se, että heidän oikeuksiaan naisi-
na olisi kavennettu. Kysymys on mielestäni ennen kaikkea naisen oikeudesta omaan ke-
hoonsa. Käytännössä lainsäädäntö mielestäni on kuitenkin toiminut, ja itse asiassa paineita
tämän lain muuttamiseksi on yllättävän vähän, vaikka se mielestäni paremmin vastaisi
meidän tämän päivän käsitystä, jos se olisi vapaamielisempi tai liberaalimpi kuin se on nyt
tänään.

Käytännön esimerkit maista, joissa kieltäytyminen on ollut mahdollista siten kuin tässä
aloitteessa on esitetty, ovat mielestäni varoittavia ja ne antavat aihetta ajatella, että tämä
voisi vaarantaa näiden terveyspalvelujen saannin naisilta ottaen huomioon esimerkiksi
Suomen maantiedon. Tästä olemme ihan selvästi eri mieltä, ja se ehkä onkin se perusta,
meillä on eri käsitys siitä, mihin tämä johtaa.

Vapautta toimia omien moraalisten käsitysten mukaisesti on punnittava vastoin muiden
oikeuksia, muun muassa naisten lisääntymisoikeuksia. Kieltäytymisoikeuden puuttumi-
nen Suomen lainsäädännöstä perustuu mielestäni Suomen lainsäädännön pyrkimykseen
tasa-arvoon ja yksilöiden kunnioittavaan kohteluun. Sillä on keskeinen vaikutus naisten la-
kisääteisten terveyspalvelujen saatavuuteen. Yhdyn esimerkiksi itse niihin tutkijoiden esit-
tämiin käsityksiin, että tällainen kieltäytymisoikeus lisäisi nöyryytyksen kokemuksen
mahdollisuutta ja on mielestäni nähtävissä yrityksenä kieltäytyä hoitamasta. Raskauden-
keskeytysten määrän vähentäminen on tietenkin yhteinen tavoitteemme, mutta sitä ei voi
tehdä heikentämällä naisten oikeutta raskaudenkeskeytykseen tai heikentämällä sen saata-
vuutta.

19.14 Sari Tanus kd: Arvoisa rouva puhemies! Niin kuin useaan kertaan olemme toden-
neet, tämä kansalaisaloite koskee terveydenhuoltohenkilökuntaa ja alalle opiskelevia. Se ei
vaikuta suomalaisten naisten oikeuteen aborttiin ja sen saatavuuteen.

Tällä hetkellä tilanne on Suomessa se, että kätilöksi voi valmistua ilman, että osallistuu
raskaudenkeskeytyksiin. Itse asiassa se on hyvin tavallista, koska suhteessa synnytysten
määrään pitkäviikkoisten raskauksien keskeytykset ovat varsin harvinaisia. Monet eivät
opiskeluaikana edes tule kosketukseen sen asian kanssa. Kätilöksi voi siis näin valmistua
Suomessa, ja eri sairaaloissa on erilaisia tilanteita, pystyykö kollegiaalisesti sopimaan
asian, jos ei halua raskaudenkeskeytykseen osallistua. Naistentautien ja synnytyslääkärik-
si valmistumisissa on aivan eri tilanne. Suomessa ei voi valmistua naistentautien ja synny-
tysten erikoislääkäriksi ilman, että osallistuu aborttiin.

Täällä kun kuuntelin näitä puheenvuoroja, tekisi mieli kysyä, kuinka moni täällä on itse
joutunut ja kuinka paljon tekemään abortteja. Minä olen sellainen, joka olen joutunut ja
kaiken kokoisia abortteja tekemään aikanani. (Välihuuto) — En kerro, mutta minulla on
kokemusta myös siitä, kokemusta kuunnella potilaita. (Kristiina Salonen: Täällä voi olla
naisia, joilla on kokemuksia abortista!) — Kyllä nimenomaan. Ja tämä onkin se ongelma,
koska jos on omaa historiikkia abortista, lähipiirin historiikkia abortista, työhistoriikkia,
32



Pöytäkirjan asiakohta PTK 47/2015 vp
niin on huomannut tämän kansalaisaloitteen aikana, että on yllättävän vaikea puhua asial-
lisesti ilman, että ne tunteet määrittelevät ja tuovat niitä pelkokertoimia.

Joka tapauksessa kysyisin, onko teistä oikein, että suomalainen tyttö tai nainen joutuu
lähtemään ulkomaille hakeakseen sieltä esimerkiksi gynekologin ammattipätevyyden.
Kun hän on saanut erikoislääkärin pätevyyden ulkomailta, hän voi palata Suomeen. Ja niin
kuin sanottu, suurin osa gynekologeista tänä päivänä työskentelee sellaisissa työpisteissä,
joissa ei edes raskaudenkeskeytyksiä käsitellä. Raskaudenkeskeytykset toimenpiteenä ovat
vain pieni osa tätä laajaa ammattia. Siihen kuuluvat siis tehostetusti vaativat ehkäisyasiat,
ihmissuhdeasiat, seksologia, lapsettomuudesta kärsivien auttaminen, raskausaikaan ja syn-
nytyksiin liittyvät kysymykset, vaihdevuosiongelmat, monet ikänaisten vaivat, myös syö-
päpotilaat ja hyväksikäytetyt, raiskausten uhrit ja niin edelleen. Elikkä on monia raskaita,
vaikeita alueita ja asioita, joita haluamme olla hoitamassa. Onko teistä oikein, että Suomes-
sa suomalaisilta tytöiltä ja naisilta blokeerataan pois kaikkien näiden asioiden hoitaminen?
Suomessa naisilla on oikeus aborttiin, ja se tulee näin olemaankin. Mutta kai suomalaisilla
tytöillä ja naisilla pitäisi olla oikeus myös valmistua ammattiin ja pystyä hoitamaan näitä
moninaisia naistentautien ja synnytysten erikoisalaan kuuluvia asioita. Toivoisin, että
miettisitte tätä useamalta kantilta.

19.17 Teuvo Hakkarainen ps: Arvoisa rouva puhemies! Minun alaani eivät ole oikein
nämä kätilön hommat eikä sellaiset, mutta tunnen yhden naisen, joka kirjoitti minulle kir-
jeen. Luen sen tässä: 

"Lähdin aikoinaan opiskelemaan kätilön ammattiin, koska se tuntui unelmatyöltä. Am-
matti oli monipuolinen. Ensimmäisenä ihmiset mieltävät, että se on synnytysten hoitoa,
mutta se on vain osa ammatin tehtävistä. Kätilön osaamisalueeseen kuuluu naisen koko
elämänkaari syntymästä kuolemaan. Kätilö on myös sairaanhoitaja, ja moni työskentelee-
kin sairaanhoitajan tehtävissä, etenkin jos kätilön paikkoja ei ole vapaana.

Työn ikävä puoli on raskaudenkeskeytykset. Niitä minäkin olen joutunut naistentautien
osastolla runsaasti tekemään. Usein ne hoidetaan lääkkeellisesti, ja kätilö toteuttaa ne lää-
kärin määräysten mukaisesti. Raskauden kesto määrää sikiön koon, mutta usein syntynyt
sikiö näyttää pieneltä vauvalta: pienet sormet, varpaat, kulmakarvat näkyvät. Synnytyksen
jälkeen kätilö tarkistaa sekä mittaa hengettömän sikiön ja laittaa sen kaarimaljaan eli pah-
viseen oksennusastiaan, joka sairaalassa annetaan pahoinvoivalle. Toinen kaarimalja pääl-
le, ja teipataan, ja roskapussiin. Siitä vahtimestari vie sen mahdollisiin jatkotutkimuksiin
tai hävitettäväksi. Totta kai raskaudenkesketyksissä tarkkaillaan ja hoidetaan naista niin
kauan kuin tehtävä on turvallisesti saatu päätökseen. Kylmänkolkossa huuhteluhuoneessa
sikiötä käsitellessä tunteet nousivat aina pintaan. En ole erityisen uskonnollinen, mutta
mielessäni aina siunasin pienen, kylmän olennon matkaan ja olin pahoillani, että näin oli
tapahtunut. Tunsin itseni pyöveliksi, sillä minä toimenpiteelläni riistin elämän.

Tämä aihe on tabu. Kätilöt hoitavat työnsä mukisematta, ja toiset kärsivät enemmän
kuin toiset. Oma asenne raskaudenkeskeytyksiin siis ei näy potilasta hoitaessa, eikä se mis-
sään tapauksessa saisikaan näkyä. Kaikkia on kohdeltava kauniisti ja empaattisesti, ajatteli
itse sitten asiasta mitä vain. Suomessa nainen saa päättää tällaisista asioista. Pienellä alka-
valla elämällä ei ole sanansijaa. Kätilön on osallistuttava elämän lopettavaan toimintaan,
mikäli äiti on päättänyt, ettei jatka raskautta.

Moni ajattelee, että tämä on ammatinvalintakysymys. Niinhän se on, mutta minä naii-
visti ajattelin ammattiin hakeutuessani, että työlläni ylläpidän ja edistän elämää ja terveyt-
33



Pöytäkirjan asiakohta PTK 47/2015 vp
tä. Onneksi työ on sitäkin, että perehdyin erityisesti nuorten seksuaalivalistukseen, jotta
esimerkiksi raskaudenkeskeytykset voitaisiin ylipäätään välttää. Nykyään se on helppoa ja
vaihtoehtoja on runsaasti. Mainittakoon nyt kuitenkin, että aina kyseessä ei ole nuori ihmi-
nen, vaan olen tavannut nelikymppisiä, jotka toistuvasti tulevat päättämään raskautensa
sairaalaan, jossa synnyttävät isoja sikiöitä." 

Arvoisa puhemies, voinko lukea loppuun? (Puhemies: Lukekaa vain!)
"Minä en kestänyt enää unettomia öitä ja painajaisia sekä huonoa omaatuntoa työvuoro-

jen jälkeen. Hakeuduin muuhun työhön. Mielestäni kätilöille ja muulle henkilökunnalle tu-
lisi antaa oikeus kieltäytyä raskaudenkeskeytyksistä, sillä mahtava ammattitaito saattaa
mennä ihan hukkaan, jos joutuu karttamaan kätilön työtä tämän asian takia." — Kiitos.

19.22 Päivi Räsänen kd: Arvoisa rouva puhemies! Olen iloinen siitä, että edustaja Hak-
karainen toi tämän elävän esimerkin tähän saliin, koska mielestäni tuossa kirjeessä kyllä
erittäin hyvin kuvattiin se, mistä tässä lopulta on kysymys, kun puhutaan oikeudesta va-
kaumukseen ja omantunnonvapaudesta.

Täällä salissa käyty keskustelu osoittaa sen, että täällä on yksinkertaisesti erilaisia va-
kaumuksia. Osa näkee abortin pelkästään naisen oikeutena omaan kehoonsa, osa näkee
abortin jo alkaneen ihmisyksilön elämän lopettamisena. Aivan tämä sama jako on myös
siellä terveydenhuoltohenkilöstön keskellä. Siellä on erilaisista vakaumuksista nousevia
näkemyksiä suhteessa raskaudenkeskeytykseen. Mielestäni tämä täytyisi tunnustaa. Myös
potilaiden kannalta on tärkeää, että siellä gynekologeilla ja lääkäreillä ja kätilöiden keskuu-
desta löytyy näitä erilaisia vakaumuksia suhteessa tämän syntymättömän lapsen elämään.

Täällä on kyselty siitä, minkä takia täällä puhutaan elämän lopettamisesta tai miksi edus-
taja Laukkanen käytti sanaa tappaminen. Mielestäni se siinä mielessä on oikeutettua, että
meillä on lääkäreitä ja sairaanhoitajia, jotka ajattelevat, että ihmisen elämä alkaa hedel-
möittymisessä ja abortti merkitsee syntymättömän lapsen elämän lopettamista ja sen vuok-
si tätä suojaa tarvittaisiin.

No, miten vakaumus sitten selvitetään? Ne lääkärit ja hoitajat, jotka tähän pykälään ja
lainsäädäntöön turvautuisivat, aivan varmasti itse ottaisivat sen puheeksi ja vetoaisivat sii-
hen. Kun itse aikoinaan valmistuin lääkäriksi, niin työpaikkaa hakiessani terveyskeskuk-
sesta tai sairaalasta otin sen jo siinä vaiheessa, kun hain työtä, esiin, että minulla on sellai-
nen vakaumus, jonka pohjalta en aio osallistua abortin suorittamiseen enkä voi kirjoittaa
sellaista lausuntoa, jossa aborttia suositeltaisiin. Sitä vakaumusta kunnioitettiin. Omalla
kohdallani ei tullut vaikeuksia työnsaannissa eikä näissä työjärjestelyissä, mutta tiedän taas
niitä lääkäreitä ja kätilöitä ja hoitajia, joilla näitä vaikeuksia on ollut. Mielestäni tässä on
kysymys myös terveydenhuoltohenkilöstön keskinäisestä tasavertaisuudesta, että kaikilla
olisi se sama oikeus vakaumuksen suojaan.

19.25 Kristiina Salonen sd: Arvoisa puhemies! Suomen aborttilainsäädäntö on nykyisel-
lään varsin tiukka ja yksityiskohtainen. Suomen aborttiluvut ovat edelleen Pohjoismaiden
pienimmät. STM:n saamien selvitysten perusteella raskaudenkeskeytyksiä koskevia viik-
korajoja tai terveydenhuollon henkilöstön oikeuksia kieltäytyä tehtävistä ei ole syytä
muuttaa. Sen sijaan olennaista on huolehtia riittävästä ehkäisyneuvonnasta koulutusjärjes-
telmässämme.

Arvostan erittäin korkealle ihmisiä, jotka tekevät hoitotyötä tai sosiaalityötä. Molem-
missa ammateissa ihmiset joutuvat tilanteisiin, joissa koetellaan omaa suvaitsevaisuutta ja
34



Pöytäkirjan asiakohta PTK 47/2015 vp
eettisyyttä. Näissä ammateissa on usein kuunneltava ihmistä, joka apua hakee, enemmän
kuin omia tarpeitaan. Toisen ihmisen aito hyväksyntä vaatii sitä, että on osattava laittaa it-
sensä taka-alalle ja toisen tarpeet keskiöön.

Kieltäytyminen raskaudenkeskeytyksistä johtaisi käytännössä sairaaloissa tilanteeseen,
jossa osa henkilökunnasta vapautettaisiin aborttien suorittamisesta ja osa ei. Näin ei voi ol-
la. Abortissa ei voi olla kysymys hoitohenkilökunnasta vaan jokaisen naisen oikeudesta
omaan kehoon ja oikeudesta saada tarvitessaan puolueetonta apua. Terveydenhuollossa ja
sosiaalityössä työskentelevät joutuvat toisinaan kohtaamaan tilanteita, joissa oma eettinen
näkemys voi olla ristiriidassa hoitotapahtuman kanssa. Nämä ovat asioita, joita jokainen
alalle kouluttautuva joutuu pohtimaan. Näitä olen myös itse joutunut opiskellessani pohti-
maan. Ammattia valitessaan on itsensä kanssa tehtävä selväksi, mitä on työssään valmis te-
kemään. Tämä on myös jokaisen asiakkaan ja potilaan oikeus, sillä vastentahtoisesti työ-
tään tekevän asiakkaaksi harva meistä haluaisi.

Jos sitten joku alalla työskentelevä joutuu myöhemmin tilanteeseen, jossa huomaa oman
arvomaailmansa muuttuneen, vaihtoehtoja asian ratkaisemiseen on olemassa muitakin
kuin kansalaisaloitteen oikeus kieltäytymiseen. Työpaikoilla tehdään monista syistä töi-
den uudelleenorganisointia. Tällaisessa tilanteessa työyhteisön ilmapiiriin vaikuttaisi kui-
tenkin väistämättä, että yksi ikään kuin moralisoisi myös muita aborttityön tekemisestä,
vaikka hiljaisestikin. Työjärjestelyjen sijaan minusta pitäisi kiinnittää huomiota toisenlai-
siin työtehtäviin hakeutumiseen. Naistentautien erikoislääkäreitä ja hoitajia työskentelee
paljon myös yksityisellä sektorilla ja avovastaanotoilla, joilla ei abortteja suoriteta. Työ-
paikan vaihto voi auttaa jokaisen omaan henkilökohtaiseen eettiseen ristiriitaan.

Vaihtoehtojen etsimistä yhdessä potilaan kanssa ei pidä sotkea hoitohenkilöstön oikeu-
teen kieltäytyä abortin tekemisestä. Vaihtoehtoja voi etsiä. Hoitohenkilökunnan tulee kui-
tenkin olla rinnallakulkija, sillä kukaan ei voi eikä kukaan saa tehdä naisen puolesta pää-
töstä abortista. Kukaan muu ei kanna loppuelämäänsä päätöksen seurauksia, olipa se sitten
raskaudenkeskeytys tai raskauden jatkaminen.

Nyt tällä aloitteella taidetaan kuitenkin tavoitella jotain aivan muuta: hoitohenkilöstön
kautta yritetään nyt luoda yhteiskuntaamme ilmapiiriä, jossa abortista tehdään häpeä ja ta-
bu.

19.29 Anna Kontula vas: Arvoisa puhemies! "Melkein joka toinen niistä naisista, jotka
vankilan pihalla kanssani kävelevät, on joko sikiönlähdettäjä tahi nainen, jolta on sikiö ri-
kollisesti poistettu ja joka suorittaa kuuden kuukauden vankeustuomiota vesileipäläisenä.
Niitten joukossa on kauniita nuoria tyttöjä, sivistyneitäkin, vaikka harvemmin, sillä sellai-
set saavat joko ehdonalaisen tuomion tahi eivät joudu kiinni. Kiinni joutuvat vain köyhät
naiset, joitten on pakko kääntyä sivistymättömien puoskarien puoleen ja jotka sitten sairas-
tuvat ja joiden on pakko lähteä sairaalaan, jossa heidät heti ilmiannetaan ja jossa pahim-
massa tapauksessa vielä kuolinvuoteellakin poliisi kiristää tietoja. Varakkaammat maksa-
vat tuhansia tunnetuille lääkäreille ja kätilöille eivätkä joudu kiinni." Näin kirjoittaa Hella
Wuolijoki päiväkirjassaan vankilasta.

Minä otin tuon sitaatin sen takia, että täällä on paljon puhuttu tänään myös aborttioikeu-
desta ja minä en ole aivan varma, muistavatko kaikki, minkä takia meillä aikanaan säädet-
tiin sellainen aborttilaki, joka meillä nyt tällä hetkellä on. Ennen sen säätämistä, vielä
1960-luvun lopulla — noista päivistä, mistä Hella kirjoittaa, puhumattakaan — meillä teh-
tiin kymmeniätuhansia laittomia abortteja joka vuosi. Merkittävä osa näistä aborteista joh-
35



Pöytäkirjan asiakohta PTK 47/2015 vp
ti vakaviin terveysongelmiin, jopa kuolemantapauksiin, ja on aivan selvää, että naisten elä-
mään siinä yhteiskunnassa laki vaikutti merkittävästi.

Aborttioikeuden puolesta puhui ensisijaisesti minun mielestäni kaksi argumenttia: En-
simmäinen niistä, edelliseen viitaten, on naisen henki ja terveys. Me tiedämme tutkimus-
ten pohjalta, että abortteja tehdään yhteiskunnassa suurin piirtein sama määrä riippumatta
siitä, ovatko ne laittomia vai laillisia, riippumatta siitä, kuinka kireä aborttilainsäädäntö
maassa on. Mutta jos aborttilainsäädäntö on salliva, liberaali, niin silloin näistä johtuvat
erilaiset terveydelliset ja yhteiskunnalliset ongelmat ovat huomattavasti vähäisempiä. Toi-
nen syy, minkä takia Suomessa 1970 päädyttiin pitkälti nykyisenlaiseen aborttilainsäädän-
töön, on perustelu, joka käy hyvin myös abortin vastustajalle. Nimittäin näyttää siltä kan-
sainvälisessä vertailussa, että kaikkein paras yhdistelmä aborttien vähentämiseksi on toi-
miva seksivalistus, hyvin saatavilla oleva ehkäisy ja vapaa aborttioikeus.

Arvoisa puhemies! Aikakello näyttää jo punaista, mutta koska kysymys on vasta salista
varatusta puheenvuorosta, haluan silti vielä lukea teille yhden sitaatin. Tämä on siitä kes-
kustelusta, joka käytiin täysistuntosalissa vuonna 1970 perjantaina 13. päivänä. "Mikäli
laki hyväksytään talousvaliokunnan esittämässä muodossa, tulee se vähentämään tervey-
delle vaarallisia laittomia abortteja. Se antaa myös oikeutta vähävaraisimmillekin ja syrjä-
seutujen naisille. Nykyinen lakihan on luokkalaki: yläluokkaan kuuluvilla ja sosiaalisesti
hyvässä asemassa olevilla on mahdollisuus vaarattomaan aborttiin, kun köyhempi sitä vas-
toin joutuu puoskarin käsiin tai joutuu synnyttämään epäsuotuisiin olosuhteisiin yleensä
raskaan syyllisyyden tunteen saattelemana. Lakiuudistus merkitsee myös sitä, että monet
naiset välttyvät tarpeettomilta masennustiloilta ja epätoivoisilta yrityksiltä lähdettää sikiö.
Vältytään myös itsemurhilta ja itsemurhayrityksiltä sekä monilta myöhemmin avioeroon
johtavilta pakkoavioliitoilta." Hyvät edustajakollegat, näin kirjoitti siis lääkäri ja kansan-
edustaja P. Räsänen 1970, ja eikös vain ennustanutkin hän hyvin.

19.34 Hanna Sarkkinen vas: Arvoisa puhemies! Olennainen kysymys tässä on, heiken-
täisikö tämä aloitteen mukainen lakimuutos läpi mennessään abortin saatavuutta, ja väitän,
että näin todellakin varmasti tulisi tapahtumaan. Maista, joissa omantunnonvapaus on käy-
tössä, on todettu, että abortin saatavuus on vaikeutunut. Muun muassa Italiassa 70 prosent-
tia gynekologeista on kieltäytynyt aborttitoimenpiteestä, ja Itävallassa on osassa maakun-
tia vaikeuksia saada aborttia lainkaan. WHO:n mukaan ammattihenkilön kieltäytyminen
toimenpiteestä ei saa vaarantaa kyseisten terveyspalveluiden saatavuutta, ja me elämme
Suomessa, joka on pitkien etäisyyksien maa. Todennäköisesti vakaumuksellisista syistä
aborttitoimenpiteestä kieltäytyviä lääkäreitä ja hoitajia olisi erilaisista syistä enemmän
kuin keskimäärin erityisesti Pohjois-Pohjanmaalla, Lapissa, Länsipohjassa ja Kainuussa,
ja toteutuessaan lakimuutos voi johtaa siihen, että aborttia hakevat naiset ovat eriarvoises-
sa asemassa asuinpaikkakunnastaan riippuen. Aborttia hakiessa nopeus on valttia, ja vii-
västykset palvelussa eivät ole hyväksyttäviä. Pahimmillaan tämä esitetty lakimuutos voisi
tarkoittaa, että abortin saaminen riippuisi asuinpaikasta tai että abortit tehtäisiin myöhem-
mässä vaiheessa kuin nyt.

Täällä on rinnastettu tämä armeijaan, mutta minusta tätä rinnastusta ei voi tehdä. Armei-
jaan pitää kaikkien miesten mennä, mutta kenelläkään ei ole velvollisuutta hakeutua sellai-
selle alalle, jolla raskaudenkeskeytyksiä tehdään. Eli asevelvollisuus on kaikkia miehiä
velvoittava, mutta ei ole velvollisuutta hakeutua sellaiselle alalle, jolla abortteja tehdään. 
36



Pöytäkirjan asiakohta PTK 47/2015 vp
Toinen iso kysymys on se, miten määritellään vakaumus, mikä vakaumus on hyväksyt-
tävä, ja sitä ei voi sanoa, että kristillinen vakaumus tai jokin muu eettinen vakaumus on hy-
väksyttävä. Käytännössä se johtaisi siihen, että kun vain ilmoittaa, että vakaumuksellisista
syistä en voi tehdä, niin se silloin riittäisi, ja se voisi johtaa siihen, että iso osa hoitohenki-
lökunnasta kieltäytyy, koska eihän kukaan tästä toimenpiteestä tykkää, ja silloin nämä epä-
mieluisat tehtävät kasaantuvat tietyille ihmisille ja saatavuus heikkenee. 

Haluan vielä loppuun muistuttaa, että Kätilöliitto vastustaa tätä aloitetta. 

19.36 Ilkka Kantola sd: Arvoisa puhemies! On tärkeätä, että tämä kansalaisaloite on tääl-
lä keskustelussa, ja minusta keskustelu on pääosin asiallista ja tuo hyvin esiin sen, niin kuin
esimerkiksi edustaja Räsänen on todennut, että on erilaisia vakaumuksia ja vähän erilaisel-
ta pohjalta tätä asiaa arvioidaan. Hyvä, että keskustellaan.

Itse, vaikka en ole koskaan suorittanut yhtään aborttia eikä minulle ole tietystikään tehty
aborttia, katson kuitenkin omaavani jonkinlaista asiantuntemusta. Tuttavapiirissäni tun-
nen hyvin paljon gynekologeja ja olen seurannut gynekologian opiskelua ja gynekologiksi
valmistumista ja työtä, jota siellä joudutaan tekemään kaikessa laajuudessaan. Edustaja
Hakkaraisen lukema kirje ei lisännyt minulle mitään informaatiota siitä, mistä on kysymys
tässä kaikessa arkisuudessaan.

Edustaja Tanus, käytitte monta hyvää puheenvuoroa, joissa kuvasitte sitä, minkälaises-
sa hengessä ja minkälaista eettistä syvää pohdintaa siellä tehdään, kun näitä päätöksiä ja
toimenpiteitä tehdään. Ajattelen vähän niin, että eikö olisi omalla tavallaan huono asia, jos
nämä henkilöt, joilla on tällainen syvällinen eettinen analyysikyky, jotka miettivät sitä ih-
miselämän ja kuoleman ja elämän päättämisen kokonaisuutta syvällisesti, kokonaan pois-
tuisivat siitä työyhteisöstä, jossa sitten joudutaan näitä ikäviä töitä tekemään. Muistan jos-
kus keskustelun siitä, että jos meillä olisi vapaaehtoinen asepalvelus — palaan tähän ase-
palvelusasiaan — niin sen riskinä olisi se, että asepalvelukseen hakeutuisivat ne, jotka
kaikkein mieluiten pitävät pyssyä kädessään, ovat ikään kuin sotahulluja. No, jos sitä so-
veltaa tähän kysymykseen, niin eikö ole parempi, että te olette siellä mukana ja mietitte ja
tuotte siihen keskusteluun kaiken sen raskaan taakan kanssa myös näitä näkemyksiä? En
pitäisi sitä kauhean hyvänä, jos valikoituisi se porukka, joka siellä näitä raskaita töitä te-
kee, ikään kuin likaista työtä. (Hannu Hoskonen: Sitä vartenhan tämä aloite tehtiin!)

19.38 Sari Tanus kd: Arvoisa rouva puhemies! Juuri tämän vuoksi tämä kansalaisaloite
on tehty. Täällä puolustetaan aborttioikeutta, ja niin kuin toistan edelleen, Suomessa nai-
silla on oikeus aborttiin. Toivoisin, että Suomessa naisilla olisi oikeus ja mahdollisuus
myös valmistua ammattiin, niin kuin muissakin Euroopan maissa on. Sanoisin niin, että
Maailman lääkäriliitto kannattaa tätä, kansainvälinen gynekologiyhdistys kannattaa tätä,
kansainvälinen kätilöliitto kannattaa tätä. (Hanna Sarkkinen: Suomen Kätilöliitto ei!)
Myös Suomen Lääkäriliitto on sitä mieltä, että lääkärillä on oikeus toimia vakaumuksensa
mukaisesti, kunhan hoidetaan se, että potilaan oikeus saada tarvitsemaansa hoitoa, eh-
käisyä tai raskaudenkeskeytystä, ei vaarannu.

Meidän Lääkäriliiton edustajilla on vain sellainen kaunis ajatus, että tämä pitää saada
kaikkialla hoidettua kollegiaalisesti. Nythän tilanne Suomen sairaaloissa on se, että osassa
sairaaloita tämä tilanne on hoidettu kollegiaalisesti, täysin hyvässä yhteisymmärryksessä
ja sovussa. Osa kätilöistä suorittaa raskaudenkeskeytyksiä, osa ei, ja sama tilanne on lää-
käreiden kohdalla. Omista neljästä sairaalasta, missä olen ollut, kahdessa se onnistui, kah-
37



Pöytäkirjan asiakohta PTK 47/2015 vp
dessa se ei onnistunut, ja kun erikoistumisvirkaan valinnut lääkäri myöhemmin sai tietää,
että pohdin, joudunko nyt näitä tekemään, hän sanoi, että sinua ei olisi koskaan erikoistu-
misvirkaan valittukaan, ja kuitenkin, niin kuin sanoin, gynekologin ammattiala on niin laa-
ja. Tänä päivänä suurin osa suomalaisista gynekologeista sen jälkeen, kun ovat saaneet eri-
koislääkärin paperit, suuntautuu jollekin alalle, ei tarvita vakaumusta. Välillä tuntuu, että
sana "vakaumus" on aivan kuin kirosana. Erikoisalalla riittää se, että on kiinnostusta johon-
kin tai toisaalta ei halua olla tekemisissä esimerkiksi raskaiden syöpäpotilaitten kanssa tai
seksuaalirikosten tai nuorisogynekologiaan liittyvien hyväksikäyttöasioitten kanssa tai tii-
vistä hoitoa vaativien lapsettomuuspotilaitten kanssa. Ei kukaan kyseenalaista sitä, kun
nämä erikoislääkärit suuntautuvat jollekin toiselle alalle. Se on täysin normaalia ammat-
tialan sisällä.

Sanoisin sitten niin, että jos vastaavasti eutanasia tulisi Suomeen ja kansanedustajan am-
mattiin liitettäisiinkin eutanasian velvoite, niin että ihmiselle, joka haluaa eutanasian, jon-
kun kansanedustajan pitäisi antaa sitten pilleri tai neste, ja sitten jos tähän ei suostuisi, niin
olisiko oikein, että kansanedustaja menettäisi koko sen työn tai ammattialan. Näinhän kä-
vi, kun laitettiin noin 40 vuotta sitten tuommoinen laajempi aborttioikeus gynekologeille.
Silloin puhuttiin, että vakaumukselliset lääkärit, heidän näkemyksensä, tulee huomioida.
Mutta näitten vuosikymmenten aikana on käynyt niin, että se, mikä ennen oli laitonta, tuli
lailliseksi — ja se tietysti on erittäin hyvä asia, koska ne laittomat abortit ja niihin liittyvät
komplikaatiot saatiin pois — (Puhemies koputtaa) mutta nyt siitä työstä kieltäytyminen on
laitonta tai sitten menettää valtavan hienot ammattialat. Onko se oikein? Minun mielestäni
ei.

19.42 Teuvo Hakkarainen ps: Arvoisa rouva puhemies! Tämä kätilöhomma — minä en
ole perillä koko asiasta. Sen ymmärrän, että minulla ei ole synnytystuskia ollut eikä tule to-
dennäköisesti, niin paljon minä sitten tiedän. Mutta tämä naisen kirje, minkä hän lähetti, jo-
tenkin kosketti, koska hän oli opiskellut ammattiin ja ei kestänyt niitä unettomia öitä, mitä
tuo ammatti toi tullessaan — kuitenkin kuvitteli, että opiskelee semmoiseen ammattiin,
joka on elämää rakentava ja mielenkiintoinen. Mutta todellisuus herätti hänet, ja hän joutui
ihan vaihtamaan ammattia. Siinä on tämäkin puoli.

Sitten vielä tämä porukka, joka vaahtoaa tässä hirveästi vastaan. Otetaanpa esimerkiksi,
että musliminainen menisi kätilöksi ja hän joutuisi tekemään tämän abortin ja kieltäytyisi
siitä vakaumuksensa takia. Tuo porukka varmasti tulisi puolustamaan tätä naista (Hanna
Sarkkinen: Laki on kaikille sama!) siinä tilanteessa, aivan varmasti.

19.43 Timo Heinonen kok: Arvoisa rouva puhemies! Olen jo oman puheenvuoroni varsi-
naiseen kansalaisaloitteen sisältöön liittyen käyttänyt, ja niin kuin siinä toin esille, toivon,
että valiokunta tekee työn perusteellisesti ja käy läpi nämä erilaiset huolet, mitä täällä esil-
le on noussut, esimerkiksi tuon työnhakuproblematiikan taikka sen, jos vakaumus esimer-
kiksi muuttuu myöhemmin ja niin poispäin.

Oikeastaan se, mikä tänään on jäänyt pienemmälle, on ollut tämä kansalaisaloitteiden
yleinen käsittely eduskunnassa. Mehän olemme nyt siinä tilanteessa, että meille on tulossa
hetken kuluttua ensimmäinen hyväksytyn kansalaisaloitteen vastakansalaisaloite. Oikeas-
taan tässä keskustelussa nostan esille myös sitä, pitäisikö myös tätä kansalaisaloitteiden
toimivuutta tarkastella jonkin ajan kuluttua, olemmeko sellaisessa tilanteessa, että meille
voi samasta asiasta tulla jopa saman vaalikauden aikana useita kansalaisaloitteita. 
38



Pöytäkirjan asiakohta PTK 47/2015 vp
Olen itse esittänyt harkittavaksi mallia, missä kansalaisaloitteessa voisi olla myös ei-al-
lekirjoittamisen mahdollisuus. Tällä tavalla meillä olisi tietysti tiedossa se, kuinka iso kan-
natus kansalaisaloitteella on, mutta toisaalta myös se, onko sillä iso vastustus. Tämäntyyp-
pisiähän kansalaisaloitteet usein ovat, että ne jakavat aika vahvasti mielipiteitä.

Tämä ehkä tällaisena pohjustuksena siihen keskusteluun, mitä kansalaisaloitteiden ym-
pärillä tulemme vielä eduskunnassakin käymään.

19.45 Päivi Räsänen kd: Arvoisa puhemies! Täällä on joissakin puheenvuoroissa muistu-
tettu, että tämä keskustelu koskettaa kipeästi montaa ihmistä ehkä tässäkin salissa. Toden
totta, aihe koskettaa paljon laajempaa joukkoa kuin usein ajattelemme, johtuen siitä, että
abortti on aika vaiettu aihe. Siitä hyvin vähän uskalletaan keskustella, mutta aborttilain sää-
tämisestä lähtien on Suomessa tehty yli puoli miljoonaa raskaudenkeskeytystä. Tällä het-
kellä noin 10 000 raskautta vuodessa keskeytetään eli keskimäärin 30 päivässä. Keskuu-
dessamme on satojatuhansia naisia, jotka ovat omassa kehossaan kokeneet abortin, saman
verran näiden lasten isiä ja kymmeniätuhansia abortteihin osallistuneita terveydenhuollon
ammattihenkilöitä, joten mistään marginaaliasiasta ei todellakaan ole kysymys.

Arvoisa puhemies! Kun täällä on siteerattu eduskunnan vanhoja pöytäkirjoja ja myös
kirjeitä, joita on saatu, niin haluan vielä itsekin lukea kirjeen, jonka eräs kätilö on nimen-
omaisesti halunnut tuoda kansanedustajien tietoon. Haluan tämän viestin jäävän myös
eduskunnan arkistoihin. Tämän kirjeen on kirjoittanut kätilö, joka aikoinaan valmistui
unelma-ammattiinsa mutta ei ole enää pystynyt jatkamaan työssään, jossa hän koki, että
joutuu toimimaan vastoin vakaumustaan. Seuraavassa nyt siteeraus tästä kirjeestä: 

"Minulle oli jaettu potilaaksi nainen, jolle oli määrä tehdä myöhäinen raskaudenkeskey-
tys. Raskausviikkoja oli kertynyt jo liki 23. Koska raskausviikkoja oli jo näin paljon, sikiö
piti synnyttää. Synnytys käynnistettiin emättimeen laitettavilla tableteilla. Tablettien lait-
taminen oli minulle todella vaikeaa, sillä elämän lopettaminen sotii omaatuntoani vastaan.
Toivoin, ettei lapsi syntyisi oman työvuoroni aikana, sillä en halunnut nähdä tekojeni seu-
rauksia. Toisin kävi, vauva syntyi työvuoroni aikana ja kaikkien kauhuksi elävänä. Hän
päästi ilmoille ensihuudon ja huitoi vimmatusti käsiään ja jalkojaan. Kävin viereisessä
huoneessa olevalta lastenlääkäriltä kysymässä, mitä teemme, elvytämmekö, kun vauva on-
kin hengissä ja taistelee elämästään. Mitään ei tehty, koska kyseessä oli myöhäinen raskau-
denkeskeytys. Niinpä vain odotimme elonmerkkien hiipuvan. Niin tapahtuikin noin 10 pit-
kän minuutin kuluttua. Menin kansliaan ja itkin. Kerroin työkavereilleni, mitä oli tapahtu-
nut. Sanoin, että olin omin käsin tappanut ihmisen enkä tulisi sitä enää koskaan tekemään
uudelleen. Työkaverit lohduttivat ja sanoivat, että ei se ollut sinun valintasi vaan naisen.
Kävin tapahtumaa purkamassa työpsykologin vastaanotolla useaan otteeseen. Hän totesi,
että henkinen terveyteni oli vaarantunut, kun olin joutunut toimimaan vakaumustani vas-
taan.

Lainsäädäntömme antaa naiselle vapauden tehdä omiin arvoihinsa ja elämänkatsomuk-
seensa pohjautuvan päätöksen, jatkaako hän raskautta vai päätyykö aborttiin. Monesta tun-
tuisi epäoikeudenmukaiselta, jos nainen pakotettaisiin jompaankumpaan päätökseen. Kui-
tenkin hoitohenkilökunta on tilanteessa, jossa heitä voidaan pakottaa osallistumaan omin
käsin toimintaan, joka on heidän vakaumustaan vastaan oleva konkreettinen elämää ja kuo-
lemaa koskeva teko. Vaikka raskaudenkeskeytyksiin osallistuminen on varmasti kaikelle
henkilökunnalle raskasta, niin on monia, jotka niihin haluavat osallistua. Se ei sodi heidän
omaatuntoaan vastaan, ja he näkevät oikeutuksen naisen valinnassa. Meitä on moneksi, ja
39



Pöytäkirjan asiakohta PTK 47/2015 vp
haluan itse kunnioittaa valinnanvapautta. Toivon myös, että minun omantunnonvapauttani
kunnioitettaisiin. Voisin nähdä itseni vielä kätilönä esimerkiksi lapsivuodeosastolla ohjaa-
massa tuoreita vanhempia varhaisessa vuorovaikutuksessa, vauvanhoidossa ja imetykses-
sä — olen niissä hyvä — mutta koska en kykene abortteihin ja laki ei vielä tällä hetkellä
turvaa minulle omantunnonvapautta, en voi tehdä kätilön työtä."

Arvoisa rouva puhemies! Tämä kätilö vielä vetosi meihin kaikkiin kansanedustajiin, että
voisimme ja haluaisimme edistää omantunnonvapautta myös täällä Suomessa.

19.50 Sari Tanus kd: Arvoisa rouva puhemies! Halusin vielä käyttää puheenvuoron alle-
viivatakseni sitä, että toivoisin, että Suomeen voisimme saada valinnanvapauden, valin-
nanvapauden kaikkien suomalaisten naisten ja tyttöjen osalle naisvaltaisille ammattialoille
ketään syrjimättä, ketään nonsaleeraamatta. Empaattinen ja kiireetön kohtaaminen on kes-
keistä potilaan kanssa. Jos ajatellaan yllätysraskaana olevia, vaikeassa elämäntilanteessa
olevia naisia, se on erityisen tärkeää. Haluaisin olla alleviivaamassa sitä, että ketään ei olla
tuomitsemassa eikä syrjimässä, ei katsomassa jotenkin pitkin nenänvartta, ja itse asiassa
korkea lääkärin ammattimoraali tarkoittaa myös sitä, että jokainen potilas kohdataan ainut-
kertaisena yksilönä, jolla todella on Suomessa pitkälti kaikissa asioissa oma valinnanva-
paus ja myös vapaus päättää raskauden jatkamisen ja sen päättämisen suhteen.

Itse ajattelen, yli kaksikymmentä vuotta lääkärinä olleena, että tiesiköhän kukaan poti-
laistani omaa vakaumustani tai asennettani aborttiin ennen kuin tämä kansalaisaloite tuli
esille. Kohtasin jokaisen potilaan — myös yllätysraskaana olevat, jotka miettivät raskau-
den jatkamista tai joskus adoptiovaihtoehtoa, mikä on hyvä ottaa myös esiin, ja raskauden
päättämistä — niin että asiaa käsiteltiin pitkälti niin, että potilas itse sai kertoa, mikä on ti-
lanne, minkä takia hän mihinkin on päätymässä ja niin edelleen. Ja oma lähtökohtani on,
että naisen, päättääpä hän sitten mitä tahansa, on hyvä käydä läpi vaihtoehdot: raskauden
jatkamisen, raskauden päättämisen, mitä se tarkoittaa, ja myös adoptiovaihtoehdon. Ja näin
tämän ensimmäisen käynnin — ajattelen, että sen olisi hyvä olla tämmöinen selvittely-
käynti — jälkeen pyysin, että jos he harkitsisivat asiaa, päätöstänsä, vielä muutaman vuo-
rokauden, koska on paljon tutkimuksia, että silloin kun päätös on tehty levollisesti, harki-
ten, selkeästi, olipa se naisen oma päätös mikä tahansa, hän pärjää ja selviää sen asian kans-
sa jatkossa paljon paremmin.

Ajattelisin, että raskaudenkeskeytys on naisille, olipa tilanne mikä tahansa, vaikea asia.
Olisi hyvä, että tällaisia naisia kohtaamaan pääsisi enemmän ja enemmän myös sellaisia
terveydenhuollon ammattihenkilöitä, joilla on, sanoisinko, suuri, herkkä sydän. Me olem-
me valmiita rinnalla kulkemaan ja ottamaan vaikeassa elämäntilanteessa olevilta naisilta
niitä taakkoja, ja toiveeni olisikin, että terveydenhuollon ammattihenkilöt — varsinkin kun
he tapaavat tällaisia vaikeassa elämäntilanteessa olevia — voisivat jakaa ja ottaa tytöltä tai
naiselta sitä elämän hankaluutta, raskautta omille harteilleen, niin että nainen tai tyttö vas-
taanotolta lähtiessään voisi selkeämmin miettiä, mitä hän tulee elämänsä kanssa ja päätös-
tensä kanssa tekemään.

Minä kiitän hyvästä keskustelusta. Olen ollut hämmästynyt, yllättynyt, että siinä, missä
aborttioikeus Suomessa on ja se tulee jäämään ja olemaan, monet miettivät, annetaanko
suomalaisille naisille opiskelumahdollisuutta ja ammattiin valmistumisen mahdollisuutta.
Toivoisin, että käsitykset tässä suhteessa myös laajentuisivat ja me saisimme tämän am-
mattiin valmistumisen mahdolliseksi myös Suomessa. — Kiitos.
40



Pöytäkirjan asiakohta PTK 47/2015 vp
Keskustelu päättyi.

Asia lähetettiin sosiaali- ja terveysvaliokuntaan.
41


