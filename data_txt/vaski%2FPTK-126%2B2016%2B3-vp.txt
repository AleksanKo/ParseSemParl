















































DEM59D4.tmpSave.xml


Pöytäkirjan asiakohta PTK 126/2016 vp
Pöytäkirjan asiakohta 

PTK 126/2016 vp

Täysistunto

Keskiviikko 7.12.2016 klo 14.02—0.46

3. Hallituksen esitys eduskunnalle laiksi maankäyttö- ja rakennuslain muuttamisesta
Hallituksen esitys HE 251/2016 vp

Lähetekeskustelu

Puhemies Maria Lohela: Lähetekeskustelua varten esitellään päiväjärjestyksen 3. asia.
Puhemiesneuvosto ehdottaa, että asia lähetetään ympäristövaliokuntaan, jolle talousvalio-
kunnan on annettava lausunto.

Keskustelu

14.04 Maatalous- ja ympäristöministeri Kimmo Tiilikainen (esittelypuheenvuo-
ro): Arvoisa puhemies! Tässä lakiesityksessä on kyse kaavoituksen ja rakentamisen lupien
sujuvoittamisesta, ja hallitusohjelman mukaisesti tavoitteena on helpottaa, yksinkertaistaa
kaavoitusta, luvitusta, sallia ja edistää markkinoiden toimivuutta. Kohtuullisen kannatetta-
via tavoitteita. Käyn tästä lakiesityksestä joitain yksityiskohtia läpi.

Aloitetaan tuosta kaupan suuryksiköitten säätelystä. Vähittäiskaupan suuryksikön koko-
raja nousee nyt 2 000:sta 4 000 neliöön. (Hälinää — Puhemies koputtaa) Maakuntakaavas-
sa ei enää jatkossa tarvitse osoittaa kaupan suuryksiköiden enimmäismitoitusta keskusta-
alueilla, ja sitten taas, kun mennään muualle, kaupan laatua ei tarvitse ottaa huomioon, kun
vähittäiskaupan suuryksikkö sijoitetaan keskusta-alueen ulkopuolelle. Tämä siis väljentää
merkittävästi mahdollisuuksia kaavoittaa ja rakentaa liikerakennuksia sinne, missä ne ovat
tarkoituksenmukaisia palveluitten saavutettavuuden ja kaupallisen toiminnan kannalta.

Yleiskaavan käyttö monipuolistuu. Haja-asutusalueitten rakentaminen helpottuu, koska
jo yleiskaavan perusteella voidaan rakentaa ilman erillistä suunnittelutarveratkaisua sellai-
sissakin kylissä, joissa on merkittävää rakentamispainetta. Rakennusluvan voi yleiskaavan
perusteella saada tällaisilla alueilla myös muille kuin enintään kaksiasuntoisille asuinra-
kennuksille. Eli merkittävää helpottamista maaseudulle rakentamiseen.

Ely-keskusten rooli on puhuttanut paljon viime vuosina. Nyt tuo ely-keskusten rooli
muuttuu konsultoivaksi. Ne eivät jatkossa enää ohjaa kunnan alueidenkäytön suunnittelua
ja rakennustoimen järjestämistä. Ely-keskusten valvontavaltaa ja valitusoikeutta rajataan
ainoastaan valtakunnallisesti tai maakunnallisesti merkittäviin asioihin ja vaikutuksiin.

No, vapaa-ajanasunnot. Niitä tämän lakiesityksen perusteella voidaan nyt jatkossa hel-
pommin muuttaa pysyvään asumiseen. Nimittäin laki antaa mahdollisuuden, että kunta voi
jatkossa osoittaa rakennusjärjestyksessään sellaiset kaavoittamattomat alueet, joilla vapaa-
ajanasunto voidaan muuttaa pysyvään asuinkäyttöön ilman, että tarvitaan edes poikkea-
mispäätöstä tai suunnittelutarveratkaisua, ja kunnillahan on sitten muillakin alueilla mah-
dollisuus hakemuksesta tuo käyttötarkoitus muuttaa.
 Tarkistettu
4.0



Pöytäkirjan asiakohta PTK 126/2016 vp
Asemakaavoitetuilla alueilla, missä monesti meillä on täydennysrakentamisen tarpeita
— mitkä edellyttävät kaavoituksen muutoksia, ja hidas kaavoitus taas hidastaa täydennys-
rakentamisen mahdollisuuksia — tätä helpotetaan sillä tavalla, että asemakaava voidaan
jatkossa muuttaa myös vaiheittain. Eli voidaan tehdä se kaavamuutos koskien aina sitä kul-
loinkin rakentamisen tai täydennysrakentamisen tarpeessa olevaa aluetta ja sillä tavalla
merkittävästi nopeuttaa tätä kaavaprosessia. Ja jos yleiskaava taas on ilmiselvästi vanhen-
tunut, niin asemakaavan voi laatia tai sitä voi muuttaa jopa yleiskaavan vastaisesti, eli ei
edellytetä välttämättä aikansa eläneen yleiskaavan muuttamista vaan asemakaavan muu-
tostyö voidaan käynnistää ripeämmin.

Moninkertainen säätely, se, että eri lait ulottuvat koskemaan erilaisia asioita ja eri taval-
la, on rassannut suomalaisia. Yleiskaavoissa on merkitty maa- ja metsätalousvaltaisia
alueita, ja aiemmin on vaadittu maisematyölupa aivan tavanomaisille metsänhoito- tai hak-
kuutoimenpiteille. Jatkossa maisematyölupaa ei yleiskaavoissa voida määrätä koskemaan
metsänhakkuuta maa- ja metsätalousvaltaisilla alueilla. Myös ranta-asemakaava-alueilla
tuo suoraan lakiin perustuva maisematyölupavelvoite poistetaan, ja sitä käytetään vain jos
kaavan laatija eli kunta haluaa näin toimittavan jatkossa.

Maatalouden rakentaminen niin ikään helpottuu. Suunnittelutarveratkaisua ei enää tar-
vita maatilaan kuuluvalle rakennukselle, jota tarvitaan maa- ja metsätalouden harjoittami-
sessa. Sellaisia ovat esimerkiksi tuotanto- ja varastorakennukset, eläinsuojat, metsätalou-
dessa käytettävät koneiden konesuojat tai puiden kuivatukseen ja varastointiin tarvittavat
rakennukset.

Tässä, arvoisa puhemies, tähän kyseessä olevaan, nyt esiteltävään lakipakettiin sisälty-
vät muutokset. Mutta tietenkään tämä ei ole suinkaan kaikki, mitä asumista ja rakentamis-
ta koskien hallitusohjelman toteuttamiseksi tehdään. Kertauksen vuoksi, mitä on tehty ja
tapahtuu muissa lakiesityksissä: Maakuntakaavojen vahvistamisesta ympäristöministeri-
össä luovuttiin jo viime helmikuussa. Poikkeamistoimivalta siirrettiin kokonaisuudessaan
kunnille huhtikuussa. Valituslupamenettelyn muuttaminen kattavaksi on valmisteilla oi-
keusministeriön ja ympäristöministeriön yhteistyönä. Oikeusministeriö on jo nostanut va-
litusten oikeudenkäyntimaksuja kuluvan vuoden alusta. Yhden luukun palvelujen... (Häli-
nää)

Puhemies Maria Lohela:  Anteeksi, ministeri Tiilikainen, odotatteko hetken. Täällä on
nyt aivan valtavasti taas ylimääräistä pulinaa. — Olkaa hyvä, jatkakaa.

Kiitoksia, arvoisa puhemies. — Totean vielä sen, että jotkut odottivat jo, että nyt tämän
maankäyttö- ja rakennuslain muutoksen yhteydessä toteutettaisiin esimerkiksi ympäristö-
luvituksen yhden luukun periaate, mutta kuten edustajat hyvin tietävät, niin lakimuutoksis-
sa voi aina muuttaa ainoastaan niitä asioita, mitä kulloinenkin käsiteltävä laki koskee. Näin
ollen tuo yhden luukun periaate ympäristöön liittyvissä luvituksissa on oma projektinsa, ja
se on pantu liikkeelle, ja ne lakimuutokset valmistellaan siten, että ne tulevat voimaan sa-
maan aikaan maakuntauudistuksen käynnistymisen kanssa.

Oikeastaan, arvoisa puhemies, tässä päällimmäiset. Uskon ja toivon, että eduskunnalla
on halua tästäkin asiasta keskustella huolellisen valiokuntatyön pohjaksi, ja minulla on
mahdollisuus vajaan tunnin verran osallistua ja kuunnella tätä käytävää keskustelua. —
Kiitoksia.
2



Pöytäkirjan asiakohta PTK 126/2016 vp
Puhemies Maria Lohela:  Nyt on mahdollista keskustella. Pyydän debattiin osallistuvia
ilmoittautumaan.

14.11 Satu Hassi vihr (vastauspuheenvuoro):  Arvoisa puhemies! Ministeri Tiilikainen
kehui, että hallitus sujuvoittaa ja joustavoittaa — itse näen suurimman osan näistä hallituk-
sen esitykseen sisältyvistä asioista sellaisina, että heikennetään yhdyskuntien suunnitel-
mallista kehittämistä, heikennetään sitä, että rakentaminen ja myöskin metsien hakkuut ta-
pahtuvat koko kunnan ja koko yhdyskunnan kannalta parhaalla mahdollisella tavalla.

Erityisesti ihmettelen tätä hallituksen intoa suosia kaupan suuryksiköitä. Me viime vii-
kolla kuulimme, kun ministeri Tiilikainen ja monet hallituspuolueiden kansanedustajat ke-
huivat, että hallituksen energiastrategia on tärkeä läpimurto ilmastonsuojelussa. Tässä kau-
pan suuryksikköasiassa hallitus toimii aivan päinvastaiseen suuntaan: käytännössä suosii
sitä, että kaupan alan (Puhemies koputtaa) suurimmat firmat pakottavat kansalaisia yksi-
tyisauton käyttöön.

14.13 Martti Mölsä ps (vastauspuheenvuoro):  Arvoisa puhemies! Rakentamista ohja-
taan haja-asutusalueilla suunnittelutarveratkaisun kautta, eli rakennusjärjestyksessä kun-
nat määrittävät kyseessä olevat alueet. Käytäntö on kunnissa kuitenkin ollut kirjavaa, ja
monessa kunnassa rakentaminen on tehokkaasti estetty haja-asutusalueilla.

Tällä maankäyttö- ja rakennuslain muutoksella säätelyä väljennetään, mutta kysynkin
ministeriltä: miten kuntia ohjeistetaan rakennusjärjestyksiä laadittaessa, koska tämä käy-
täntö on erittäin kirjavaa ollut, ja miten siitä saataisiin valtakunnan tasolla semmoinen ta-
sapuolinen, kaikkia kansalaisia kohtaan tasa-arvoista ja tasapuolista?

14.14 Riitta Myller sd (vastauspuheenvuoro):  Arvoisa puhemies! Tämän uudistuksen
osalta monet hälytyskellot soivat. Kuka tästä eteenpäin sitten valvoo niin sanottua yleistä
etua? Kuka valvoo sitä, että kuntien kaavoitus on lainmukaista?

Ely-keskuksilta tämä oikeus viedään, ja aika suoraan on sanottu, että tulevaisuudessa
tämä valvontatehtävä kuuluu kansalaisille ja kansalaisjärjestöille. Voidaanko tätä todella
odottaa tavallisilta kansalaisilta?

Ely-keskukset ovat käyttäneet tähän saakka hyvin maltillisesti valitusoikeuttaan. Yh-
deksän kymmenestä näistä valituksista on mennyt sellaisenaan läpi. Eikö tämä osoita juuri
sen, että tämä on ollut tärkeää ja välttämätöntä? Asiasisältöönhän tällä valituksella ei vai-
kuteta vaan siihen lainmukaisuuteen.

14.15 Pauli Kiuru kok (vastauspuheenvuoro):  Arvoisa rouva puhemies! Tässä hallituk-
sen esityksessä on monia kohtia, jotka vievät kansan valtaosan toiveita ja ajatuksia eteen-
päin: edistetään sujuvampaa hallintoa, yrittäjyyttä, normien purkua, hallintokulujen vähen-
tämistä, unohtamatta kuitenkaan ympäristöarvoja, joka on sitten se toinen näkökulma täs-
sä, ja uskon, että aika hyvin tässä on pystytty yhdistämään nämä keskenään osittain kilpai-
levat näkökulmat.

Virkamiesten ja kuntien roolista tässä käytettiin jo puheenvuoro. Virkamiehet tekevät
myös kunnissa virkavastuulla töitä, heidän on noudatettava lakia, ja siinä ei ole mitään
vaihtoehtoja. Lakia noudatetaan, ja minä ainakin luotan suomalaisiin virkamiehiin ja hei-
dän osaamiseensa.
3



Pöytäkirjan asiakohta PTK 126/2016 vp
Ministeri Tiilikaiselta olisin halunnut vielä varmistaa, oliko kaavoitetuilla alueilla va-
paa-ajanasuntojen muuttamisesta pysyvään käyttöön jotain tarkennuksia tai ohjeita tässä
hallituksen esityksessä. Se jäi vielä hieman avoimeksi.

14.16 Touko Aalto vihr (vastauspuheenvuoro): Arvoisa puhemies! Tiedustelen arvoisal-
ta ministeriltä: miksi yleiskaavaa ei voi käyttää suoraan rakennusluvan perusteena tiiviin ja
kaupunkimaisen rakentamisen yhteydessä, miksi vain maaseutu ja haja-asutusalueet?

Toinen kysymykseni liittyy siihen, miten esitys vaikuttaa suunnittelujärjestelmän ohjaa-
vuuteen ja miten kokonaisohjaus ja valvonta — kuten edustaja Myller toi esiin — toteutu-
vat, kun ely-keskusten asemaa näin heikennetään.

Kolmas kysymykseni liittyy siihen, miten varmistatte sen, että rantarakentaminen ei riis-
täydy käsistä.

Ja lopuksi kiitoksen sana: kiitän hallitusta siitä, että aurinkopaneelien asentaminen yh-
denmukaistuu ja helpottuu.

14.17 Ari Torniainen kesk (vastauspuheenvuoro): Arvoisa rouva puhemies! Nämä halli-
tuksen esityksen uudistukset ovat erittäin tärkeitä, ja niiden kautta nimenomaan yritysten
toimintaedellytykset paranevat, rakentaminen vauhdittuu ja kunnat voivat paljon sujuvam-
min kehittää toimintojaan ja tarvittavia tilojaan. Kuntien mahdollisuus reagoida nopeam-
min rakentamistarpeeseen ja alueiden kehittämiseen paranee huomattavasti. Uudistuksella
kunnat saavat siten lisää päätösvaltaa oman alueensa kehittämiseen, jossa he ovat nimen-
omaan asiantuntijoita, ja maankäytössä ja rakentamisessa tämä on hyvä asia.

Arvoisa ministeri, varmaan tämä uudistus on iso asia, mutta kaiken kaikkiaan maankäyt-
tö- ja rakennuslakia on rakennettu paloittain ja uudistettu paloittain ja tässä oli myöskin
suuremmat odotukset, että tehtäisiin kokonaisuudistus jossain vaiheessa. Itse lämpimästi
toivon, että seuraava vaihe on nimenomaan maankäyttö- ja rakennuslain kokonaisuudistus.

14.18 Timo V. Korhonen kesk (vastauspuheenvuoro): Arvoisa puhemies! On aivan sel-
vää, että nämä esitetyt muutokset, uudistukset ovat järkeviä. Nämä antavat alueille lisää
mahdollisuuksia elinvoiman vahvistamiseen ja niin edelleen.

Mutta kieltämättä edustaja Torniainen otti tavattoman tärkeän näkökohdan esille. Tätä
maankäyttö- ja rakennuslakia on uudistettu aika monella tavalla, ja itsekin kieltämättä näit-
ten uudistusten jälkeen pohdin, millä tavalla tämä maankäyttö- ja rakennuslaki nyt sitten
kestää tulevaisuudessa. Olisi tavattoman mielenkiintoista kuulla, mitä ministeri ajattelee
tästä maankäyttö- ja rakennuslain kokonaisuudistuksen mahdollisuudesta ja sen eteenpäin-
viemisestä.

14.19 Anders Adlercreutz r (vastauspuheenvuoro):  Värderade talman! Tässä puhutaan
paljon sujuvoittamisesta ja helpottamisesta. Missään ei kuitenkaan puhuta näissä peruste-
luissakaan paremmasta ympäristöstä tai kestävämmästä yhdyskuntasuunnittelusta, kestä-
vämmistä yhdyskunnista. Nämä eivät ole toisiaan pois sulkevia asioita. Se, että nyt on kiel-
tämättä paikoitellen haastavaa luvituksen kanssa, ei välttämättä tarkoita, että vaatimusten
poistaminen olisi se ratkaisu. Ongelma on nähdäkseni myös se, että kunnilla on hyvin eri-
laiset resurssit. Joillekin tämä nyt ehdotettu muutos ei varmaankaan ole ongelma, joillekin
se saattaa hyvinkin olla. Joillakin on tuntemusta esimerkiksi rakennussuojelusta, joillain ei.
4



Pöytäkirjan asiakohta PTK 126/2016 vp
Näettekö, ministeri Tiilikainen, että kuntien erilaiset lähtökohdat, erilaiset koot, erilaiset
asiantuntemukset olisivat ongelma tässä ehdotuksessa?

14.20 Kaj Turunen ps (vastauspuheenvuoro):  Arvoisa puhemies! Ministerille kiitokset
tästä esittelystä ja kiitos tästä lakiesityksestä kaikkinensa. Tämä on erittäin tervetullut ja
toivottava esitys.

Kahteen asiaan, jotka jäivät nyt tästä ministerin esittelystä pois: 
Ensimmäiseksi nämä pienet rakennelmat ja rakennukset, joita voidaan rakentaa ilman

rakennuslupaa haja-asutusalueille. Miten tässä esityksessä nyt on tarkoitus viedä tämä asia
läpi?

Ja toinen on sitten tämä kauppojen suuryksiköitten neliöraja, joka nousee siitä 2 000 ne-
liöstä 4 000 neliöön. Sille haluaisin kuulla enemmän perusteita, miksi tämä on tuplattu.
Onko tässä taustalla sitten näitten tyhjien neliöitten käyttöönottaminen, vai mikä tässä on
tarkoitus?

14.21 Hanna Sarkkinen vas (vastauspuheenvuoro):  Arvoisa puhemies! On muistettava,
että tänään kaavoitettava ja rakennettava yhdyskuntarakenne vaikuttaa vuosikymmeniä
eteenpäin ja aiheuttaa vaikutuksia niin ilmastopäästöihin kuin ihmisten asioihin tänään ja
myös huomenna. Kaavoituksen ja yhdyskuntasuunnittelun lainsäädännön muutosten ai-
noana näkökulmana ei pitäisikään olla vain sääntelyn purkaminen. Valitettavasti se tuntuu
nyt olevan tämän lakiesityksen johtava näkökulma, ei kestävä yhdyskuntarakenne, kestä-
vä rakentaminen.

Arvoisa puhemies! Lausunnot lakiesitykseen ovat olleet hyvin kriittisiä, ja toivon, että
valiokunta ottaa niitä huomioon. Erityisen kriittinen asia on kaupan suuryksiköiden sijoit-
tautumisen huomattava vapauttaminen, ja tätä peltomarkettien suosimista ja pienten kaup-
pojen toimintaedellytysten alasajoa seuratessa tulee melkein ikävä Jan Vapaavuoren mi-
nisteriaikoja, jolloin yritettiin tätä peltomarkettibuumia sentään hillitä.

14.22 Eeva-Maria Maijala kesk (vastauspuheenvuoro):  Arvoisa puhemies! Ensiksi to-
della suuri kiitos ministerille ja ympäristöministeriölle siitä, että tätä asiaa on saatu vih-
doinkin vietyä todella paljon eteenpäin. Nämä esitykset, mitkä tässä maankäyttö- ja raken-
nuslaissa ovat, ovat kaikki sellaisia kohtia, joista on puhuttu todella paljon ja joita on odo-
tettu. Nyt saadaan tuloksia aikaiseksi. Meidän hallitusohjelmamme yksi isoimmista asiois-
ta on byrokratian purkaminen, ja nyt ympäristöministeriö on saanut kyllä kaikkein eniten
siinä tuloksia aikaiseksi. Tärkeintä on ennen kaikkea se, että vapaa-ajanasunto voidaan
siirtää entistä joustavammin vakituiseksi asunnoksi, sitten on suunnittelutarveratkaisuasia
— valtavan iso asia — ja maisematyöluvat ja monet muut tämmöiset asiat.

Ja nyt sitten haluaisinkin kysyä ministeriltä: mikä on teidän mielikuvanne siitä, kuinka
paljon tämä kokonaisuudistus järkevöittää kuntien ja eri viranomaisten tekemistä niin, et-
tei tarvitse turhia valituksia miettiä vaan voidaan keskittyä miettimään, mikä on se todelli-
nen tarve erinäköisille (Puhemies koputtaa) muutoksille?

14.23 Peter Östman kd (vastauspuheenvuoro):  Arvoisa puhemies! Koska rakentamisen
volyymi on Suomessa ollut viime vuosina laskussa, on valtion syytä etsiä uusia toimenpi-
teitä, joilla rakennussektoria voidaan vilkastuttaa ja myös kotimarkkinoita elvyttää. Viit-
taan siihen, mihin todennäköisesti edustaja Turunenkin viittasi omassa puheenvuorossaan:
5



Pöytäkirjan asiakohta PTK 126/2016 vp
Nimittäin pari vuotta sitten Ruotsissa tuli voimaan lainsäädäntö, jolla kevennetään raken-
nuslupamenettelyä entisestään. Tämä uusi laki siellä mahdollistaa enintään 25 neliömetrin
suuruisen ja 4 metrin korkuisen ympärivuotiseen asumiseen tarkoitetun lisärakennuksen
rakentamisen. Ruotsissa tämän lempinimellä "attefallshus" kulkevan lisätalon rakentami-
seen ei tarvitse hakea rakennuslupaa, vaan tehdään pelkästään kirjallinen ilmoitus raken-
nuslautakunnalle. Tästä asiasta jätin toimenpidealoitteen 2014, ja samoihin aikoihin kes-
kustakin otti asian esille norminpurkulistallaan. Kysyisin: mihin tämä asia (Puhemies ko-
puttaa) on jäänyt?

Puhemies Maria Lohela:  Vielä yksi puheenvuoro ennen ministeri Tiilikaista.

14.24 Timo Heinonen kok (vastauspuheenvuoro):  Arvoisa rouva puhemies! Rakentami-
nen kannattelee meidän hienoista talouskasvuamme, ja täytyy antaa kiitosta ministeri Tii-
likaiselle erinomaisesta työstä sääntelyn purkamisessa.

Maankäyttö- ja rakennuslaissa luotetaan jatkossa entistä enempi kuntien virkamiehiin ja
kuntapäättäjiin — se on oikea suunta. Kaupan kilpailua lisätään, kylärakentamista helpo-
tetaan, rantarakentamista helpotetaan, myös maatalouden rakentamiseen tuodaan järkeviä
joustoja, ja mikä tärkeää myös, elyjen rooli muutetaan konsultoivampaan suuntaan, niin
että toinen virkamies ei enää keskity toisen virkamiehen päätöksistä valittamiseen vaan sii-
hen, että asiat etenevät joutuisasti.

Vapaa-ajanasuntojen muuttamista vakinaiseksi myös helpotetaan, ja kysyisin ministeri
Tiilikaiselta siitä, miksi tämä on rajattu vain kaavoittamattomalle alueelle. Miksi se ei koh-
distu myös kaavoitetuille rantarakentamisen alueille?

Puhemies Maria Lohela:  Ministeri Tiilikainen, 5 minuuttia, olkaa hyvä.

14.25 Maatalous- ja ympäristöministeri Kimmo Tiilikainen:  Arvoisa puhemies! En-
nen kuin unohtuu, aloitan tästä Heinosen viimeisestä kysymyksestä: miksi vain kaavojen
ulkopuolisille alueille? No, yleiskaavassahan itse asiassa määritetään se, mitä rakennetaan
ja missä, ja siitä poikkeaminen on taas annettu kunnille mahdolliseksi tässä poikkeamistoi-
mivallan siirron yhteydessä. Eli se tulee sitä kautta mahdolliseksi, mutta se vaatii tapaus-
kohtaista harkintaa, koska kunta on itse sen kaavan vahvistanut ja siitä poikkeaminen on
nyt kunnan käsissä. Sen sijaan kaavoittamattomilla alueilla tämä vapaus tulee nyt vahvem-
pana.

Yritän käydä läpi näitä joitain esille nousseita kysymyksiä.
Edustajat Turunen ja Östman ottivat tämän pienehköjen piharakennusten — alle 25 ne-

liötä tai sinne päin — aseman esille. Se on itse asiassa niin, että kunta voi tänä päivänä ra-
kennusjärjestyksessään päättää, mitä niille tehdään ja mitä ei. Kun ajatus on, että puretaan
normeja eikä lisätä niitä, niin jo nyt kuntien käsissä olevaa juttua ei ole tarkoituksenmu-
kaista ruveta säätelemään lailla. Toivon, että tulevat hyvät valtuutetut käyttävät tässä sitä
demokraattista ohjausvaltaa ja että niissä kunnissa, missä tätä tarpeellisena pidetään, läh-
detään muuttamaan noita rakennusjärjestyksiä.

Edustaja Aalto kysyi, miksi yleiskaava vain maaseudulla voi olla rakentamisen pohja-
na. Tietysti taajama-alueilla ja kaupungeissa, missä rakentamispaine on suurta ja on suu-
rempi tarve sijoittaa yhteen erilaisia toimintoja, on edelleenkin perusteltua, että laaditaan
sitten asemakaava, missä tarkemmin määritellään. Sen sijaan maaseudulla meillä ylipään-
6



Pöytäkirjan asiakohta PTK 126/2016 vp
sä ei hirvittävästi ole ongelmana se, että rakennetaan liikaa, vaan pikemminkin se, että ra-
kennetaan liian vähän. Ja sen takia on tarpeen, että joustavoitetaan ja mahdollistetaan sitä
maaseudulle tapahtuvaa rakentamista.

Sitten miten varmistetaan, ettei rantarakentaminen riistäydy käsistä? Useat vesistörik-
kaat kunnat ovat tehneet rantayleiskaavat, joissa on osoitettu se rantarakennusoikeus, ja tä-
mähän ei tuo siihen muutoksia. Varmasti siellä, missä painetta on, viisaat kuntapäättäjät —
elleivät vielä ole tehneet — tekevät näitä yleiskaavoja jatkossakin.

Sitten edustajat Torniainen ja Korhonen kyselivät tätä jatkoa. Todellakin voin oikeas-
taan vastata kysymyksiinne, että toiveenne kuullaan. Nimittäin enää ei panna niin kuin tilk-
kua tilkun päälle ja muuteta tätä maankäyttö- ja rakennuslakia pala kerrallaan, vaan nyt
seuraava juttu on nimenomaan se, että käynnistetään se kokonaisuudistuksen valmistelu.
Se edellyttää tietysti huolellista pohjatyötä, mutta olen valmis panemaan sen pohjatyön
käyntiin, jotta sitten on pohjaa, mistä voidaan jatkossa edetä. Eli tämä maankäyttö- ja ra-
kennuslain kokonaisuudistus pannaan nyt sitten valmisteluun.

Edustaja Adlercreutz kantoi huolta siitä, että kun on erilaisia ja erityyppisiä kuntia, niin
joillekin nämä muutokset voivat olla todella tervetulleita ja sopia hyvin, mutta epäilitte si-
tä, riittääkö kaikkialla resurssit tai osaaminen. Nyt tässä maassa on onneksi vielä kuntien
välinen yhteistyö sallittua, ja se tulee olemaan muuten jatkossakin sallittua. Esimerkiksi
kunnat voivat yhdessä järjestää isommilla alueilla rakennusvalvontaa, jolloin pystytään
osaamista kokoamaan ja myös tätä kautta sitä osaamista tämän alan kysymyksissä vahvis-
tamaan.

No, sitten näistä kaupoista. Joku esitti kriittisiä huomioita, että nyt peltomarkettien ra-
kentelu sitten kiihtyy. Ei se automaattisesti mihinkään kiihdy. Nyt vapautetaan, annetaan
mahdollisuuksia, ja yhtä lailla niitä aiempaa isompia kauppoja voidaan sijoittaa sinne kau-
pungin keskustaan, mihin ihmiset pääsevät kävelemällä ja pyörällä. Se on ollut aikaisem-
min rajoitettua, nyt ei enää. Eli ei tämä kauppojen rakentamisen vapauttaminen tarkoita au-
tomaattisesti, että niitä kauppoja johonkin jontkaan ruvetaan rakentamaan, vaan sinne,
missä se on liiketoiminnallisesti järkevää. Ehkä kaupat ovat parhaita arvioimaan sitä, mis-
sä asiakkaat parhaiten saavuttavat ne tarjolla olevat palvelut.

Edustaja Maijalan esittämään kysymykseen siitä, kuinka paljon tämä nyt sitten järke-
vöittää: oikeastaan tuon kokonaisuudistuksen valmistelussa, joka käynnistyy, on hyvä kat-
soa nyt sitten, minkälaisen vastaanoton nämä nyt tehtävät esitykset saavat ja mitä ne käy-
tännössä tarkoittavat, jotta sitten pystytään arvioimaan, minkälaisia käytännössä ponnistet-
tuja muutostarpeita tähän lainsäädäntöön vielä jää.

Puhemies Maria Lohela:  Täällä on vielä useita käyttämättömäksi jääneitä vastauspu-
heenvuoroja, joten voidaan jatkaa tätä debattia, kun ministerikin on vielä paikalla.

14.31 Elina Lepomäki kok (vastauspuheenvuoro): Arvoisa rouva puhemies! Kaavoituk-
sen ja rakentamisen lupien sujuvoittaminen on yksi keskeisimpiä asioita, joita hallitus nor-
mien purussa voi saada aikaan. Kyse on kuluttajalähtöisestä politiikasta, joka lähtökohtai-
sesti sallii eikä estä. Se edistää markkinoiden toimivuutta ja mahdollistaa ympäristön mo-
nimuotoisemman ja sujuvamman kehittämisen, ja samalla se helpottaa kustannuspaineita.
Suomi on asujalle ja kuluttajalle kallis ja usein kieltojen maa.

Mitä tulee tähän suuryksikkösääntelyyn, Suomessa vähittäiskaupan sääntely on
OECD:n tutkimusten mukaan Euroopan tiukimpien joukossa. Se haittaa elinkeinojen ke-
7



Pöytäkirjan asiakohta PTK 126/2016 vp
hittymistä, ja sekin itsessään nostaa kustannuksia ja haittaa kilpailua. Kyllä tämä vapautta-
minen on luonteva jatko myös kauppojen aukioloaikojen vapauttamiselle.

14.32 Arto Pirttilahti kesk (vastauspuheenvuoro):  Arvoisa rouva puhemies! Kiitoksia
ympäristöministerille ja ympäristöministeriölle tästä lakiesityksestä. Tässä on pieniä asioi-
ta, joita on helpotettu, kuten nämä aurinkopaneelit ja maisematyöluvat, mutta tässä on erit-
täin merkittäviä isoja asioita maaseuturakentamisen osalta, juuri tämä suunnittelutarve-
alueratkaisujen muuttaminen. Meillä on Pirkanmaallakin semmoisia kaupunkeja ja kuntia
tällä hetkellä, että koko maaseutu katsotaan jo kaavan lievealueeksi eli suunnittelutarve-
alueeksi. Toivottavasti tätä kautta kunnat muuttavat asennettaan ja katsovat, että maaseu-
dulle on mahdollista rakentaa, kun annetaan se mahdollisuus itse kunnalle ja myös niille
luottamushenkilöille tehdä se päätös siellä. Olisi tosi hyvä, jos tämä niin sanottu haitalli-
nen yhdyskuntakehitys -käsite lähtee pois sieltä suunnittelutarveratkaisun valikoimasta ja
lähdetään todellakin katsomaan kestävää kehitystä ja kestävää rakentamista sinne maaseu-
tualueille.

Lisäksi tässä on hyviä asioita myös maakuntakaavojen suhteen. Pohdinkin tässä, kuinka
ministeri katsoo, että voidaan ottaa käyttöön jo tällä hetkellä suunnittelussa oleviin tai val-
mistumassa oleviin maakuntakaavoihin näitä uudistuksia.

14.33 Hanna Kosonen kesk (vastauspuheenvuoro):  Arvoisa rouva puhemies! Tämä hal-
lituksen esitys helpottaa, yksinkertaistaa ja sallii ja edistää markkinoiden toimivuutta ja ni-
menomaan ilmastostrategiaa. Energiastrategiasta viime viikolla puhuttiin, ja tässä on yksi
konkreettinen toimenpide, kuinka nyt edistämme sen toteutumista, kun aurinkopaneelien
ja -keräimien luvitus helpottuu kaupunkialueilla. Lisäksi vapaa-ajanasuntojen muuttami-
nen vakituisiksi asunnoiksi helpottuu yhtenä yksityiskohtana, ja tässä siirretään vahvasti
ely-keskuksilta valtaa kuntiin. Todella kunnissa on edelleen suuria eroja, ja ne voivat toi-
mia edelleen kuinka haluavat, mutta tämä kyllä tuo painetta siihen, että annetaan lisää va-
pautta ihmisille asua ja toimia siellä, missä haluavat. Tässä on nimenomaan kysymys luot-
tamuksesta ja sallimisesta. 

14.34 Antero Laukkanen kd (vastauspuheenvuoro): Arvoisa rouva puhemies! Tämä esi-
tys on ehkä tämän vaalikauden merkittävimpiä uudistuksia, jolla on vaikutus pitkälle tule-
vaisuuteen, joten tästä ei voi muuta kuin onnitella. Jos katsoo yhtä sellaista kokonaisaluet-
ta, josta kansalaisilla on ollut merkittävää huolenaihetta, niin se on juuri tämä kaavoituk-
sen ja siihen liittyvien rakennuslupien hankala saaminen ja tämä monimuotoisuus. Sieltä
on yksinkertaisuus kaukana ja vaihtelevuus on suurta. Voi jopa olla, että tulevaisuudessa
tämä on kiitellyin uudistus, jonka tämä hallitus on pystynyt tuottamaan. Oikeuslaitos kiit-
tää, kaupunkisuunnittelijat kiittävät, kunnat kiittävät, elinkeinoelämä kiittää, ja kaupan
keskusliikkeet kiittävät. Tämä on loistava esitys. Minä vuolaasti näin itsenäisyyspäivän
hurmassa vielä kiitän tätä esitystä.

14.35 Eero Lehti kok (vastauspuheenvuoro):  Arvoisa rouva puhemies! Minäkin haluan
onnitella ministeri Tiilikaista. Erinomainen esitys. 

Joitain pieniä yksityiskohtia: Kaupan suuryksikkö 4 000. Jos ja kun varsin usein siihen
liittyy muita erikoisliikkeitä, niin laajeneeko tämä 4 000 silloin, vai koskeeko se päivittäis-
tavarakauppaa tai sitä rakennusta, koska näissä uusissa kaupan suuryksiköissä voi olla
8



Pöytäkirjan asiakohta PTK 126/2016 vp
kymmenittäin erikoisliikkeitä siinä toisessa tai jopa alimmassa kerroksessa? Onko toistai-
seksi tehty arviota, kuinka paljon tämä alentaa rakentamisen kustannuksia kansantalouden
tai rakennuttajan taholla? Arvioni mukaan merkittävästi, se nopeuttaa rakennusaikoja, vä-
hentää valitusriskejä ja sitä kautta sujuvoittaa koko prosessia. Arvioni mukaan tällä voi olla
kansantalouden tasolla merkittävä alennus, ehkä 10 prosenttia, rakentamisen kustannuk-
siin. 

14.36 Hannu Hoskonen kesk (vastauspuheenvuoro):  Arvoisa rouva puhemies! Tämä
maankäyttö- ja rakennuslain muuttaminen on erittäin tervetullut lakiuudistus. Jos halutaan
tämä maa nostaa laman suosta ylös, niin se tarkoittaa, että rakentamista pitää saada lisää.
On aivan oikein, että byrokratiaa puretaan ja kunnille annetaan päätösvaltaa omissa asiois-
saan mahdollisimman paljon. Kaavoitus on maaseudun kehittämiselle yksi sellainen teki-
jä, joka on ollut jatkuva jarru. Nyt tätä karsitaan vahvalla kädellä pois, ja siitä erikoinen kii-
tos ministeri Tiilikaiselle. Rohkea teko, ja tällä tiellä pitää jatkaa. 

Pitää muistaa sekin tosiasia, että maaseudulle rakentaminenhan tapahtuu pääasiassa
käyttämällä rakennusmateriaalina puuta, ja sehän on erittäin hyvä ympäristöteko, koska
betonia käytetään vähemmän. Jokainen omakotitalo vie noin 100 mottia tai kiintokuutio-
metriä hyvälaatuista suomalaista puuta, ja se säilyy sillä paikalla vuosikymmeniä. Se sa-
malla toimii tämän ilmastotavoitteen mukaisesti erittäin hyvänä ilmastotekona, kun raken-
netaan puusta. Kun esimerkiksi rantarakentamista helpotetaan, ja sinnehän lähes poikkeuk-
setta kaikki rakennukset tehdään puusta, se on erittäin hyvä teko, (Puhemies koputtaa) ja
toivon, että nämä uudistushommat jatkuvat edelleen. 

14.37 Jari Leppä kesk (vastauspuheenvuoro): Rouva puhemies! Tämä maankäyttö- ja ra-
kennuslakiuudistus on erittäin tervetullut. Kiitos siitä ministeri Tiilikaiselle ja koko halli-
tukselle. On johdonmukaista työtä hallituksessa sujuvoittaa säädöksiä ja muuttaa asennet-
ta, niin että jälleen lähdetään luottamaan kansalaisiin, suomalaisiin, paikalliseen päätök-
sentekoon ja kuntiin, ja sillä tavalla saadaan myöskin vauhtia meidän investointeihimme ja
meidän rakentamiseemme. 

Täällä on ollut epäilyjä, että esimerkiksi maaseudulle lähdettäisiin liikaa rakentamaan,
mutta se ei todellakaan ole pelkona, se on aivan selvää. Sinne rakennetaan aivan liian vä-
hän, ja sitäkin vähää on nykyisillä säädöksillä pyritty estämään. Nyt sille annetaan mahdol-
lisuus. Tämä on erittäin tervetullutta. 

Myös se, että kesäasuntoja, kakkosasuntoja, osa-aika-asuntoja saa nyt muuttaa helpom-
min vakituisiksi asunnoiksi, on äärimmäisen hyvä päätös. Tarpeettomasta byrokratiasta
päästään tässäkin eroon ja annetaan ihmisille mahdollisuus asua siellä, missä he ihan oi-
keasti ja aidosti itse haluavat asua, eikä hallinto määrää siitä. Erittäin hyvä uudistus. 

14.38 Mikko Savola kesk (vastauspuheenvuoro): Arvoisa rouva puhemies! Sääntelyä pu-
retaan silloin kun se on tukahduttanut kehittämisen, elinvoiman ja maan tasapuolisen koh-
telun. Suuret kiitokset ministeri Tiilikaiselle siitä, että te olette ministeriössänne tarttunut
tähän byrokratianpurkuun vahvasti. Nyt on konkretiaa, lihaa luiden ympärille. Annetaan
vastuuta sinne paikallisille toimijoille, kunnille, missä on tuntemusta ja tietämystä siitä
alueesta, kuinka ihmiset siellä haluavat elää, minkälaista elinvoimaa se tarvitsee, minkälai-
nen on elinkeinorakenne ja niin edelleen. Tämä on todella hyvä uudistus, mikä nyt tehdään. 
9



Pöytäkirjan asiakohta PTK 126/2016 vp
Tämä suunnittelutarveratkaisu, se että kunnille lisätään vastuuta näistä alueista, on to-
dellakin sellainen kohta, johon tulee kiinnittää huomiota. Toivon, että myös valiokunta kä-
sittelyssään tähän maatalousrakentamisen helpottamiseen kiinnittää huomiota. Meillä on
paljon alueita, jotka tähän alueeseen lasketaan kuntien sisällä ja jotka ovat täysin maaseu-
tua mutta joilla on ollut suuria ongelmia nimenomaan maatalousrakentamisen suhteen. 

Loppuun vielä tästä valitusoikeuden rajaamisesta ely-keskuksilta: Aivan oikea päätös.
Kyllä kunnissa tiedetään, mitä siellä rakentaa halutaan, ja sieltä sitä arviointikykyä kyllä
löytyy. — Kiitos. 

14.40 Leena Meri ps (vastauspuheenvuoro):  Arvoisa rouva puhemies! Minäkin yhdyn
kiitoksiin. Erityisesti juuri tästä vapaa-ajan asuntojen käytöstä olen itse aikanaan maistraa-
tin henkikirjoittajana ja väestökirjanpitäjänä saanut todella paljon palautetta, ja tämä on
erittäin hieno asia.

Mutta olisin kysynyt ministeriltä: Puhuitte tuosta valituslupamenettelyn muuttamisesta,
joka on nytten yhteistyönä oikeusministeriön kanssa. Siitä tulee myös hyvin paljon palau-
tetta. Erityisesti yritystoiminnan ja isojen hankkeiden kohdalla saattaa olla niin, että yhdel-
läkin kunnallisvalituksella se hanke saadaan pysähdyksiin. Olisin kysynyt: onko mitään
linjauksia olemassa vielä ja mitään aikatauluja? Niitä kovasti toivotaan. On ymmärrettä-
vää, että asioista pitää voida valittaa, mutta on juuri sitä ongelmatiikkaa, että yksikin ihmi-
nen voi pitkäksi aikaa saada sen hankkeen pysähdyksiin. Onko ministerillä vielä antaa mi-
tään linjauksia?

14.41 Satu Hassi vihr (vastauspuheenvuoro): Arvoisa puhemies! Tässä on moni edustaja
vedonnut siihen, että kyllä kunnissa tiedetään. No, toisaalta kyllä me varmasti kaikki tie-
dämme, että kunnissa aina joskus myös harkinta pettää, ja kaavoituksessa tunnemme kaik-
ki ratkaisuja, jotka eivät sitten pidemmän ajan kuluessa ole kestäviä. Kittilä on tästä kun-
nallisen harkinnan pettämisestä se kaikkein kauhein esimerkki tällä hetkellä. (Välihuutoja)

Ottaisin esille yhden asian, mitä en tässä keskustelussa ole huomannut vielä mainitta-
van. Nimittäin kun nyt hallitus haluaa helpottaa vapaa-ajan asuntojen muuttamista pysy-
viksi asunnoiksi, toisaalta me olemme juuri tiukentamassa asuntojen ja ylipäätänsä raken-
tamisen energiatehokkuusnormeja. Onko hallituksessa ylipäätänsä ajateltu sitä, miten hel-
potettu kesämökkien muuttaminen vakituisiksi asunnoiksi vaikuttaa meidän asuntokannan
energiatehokkuuteen?

14.42 Antti Kurvinen kesk (vastauspuheenvuoro): Arvoisa rouva puhemies! Nyt on kyl-
lä helppo keskustan kansanedustajana kuunnella, kun tervejärkinen keskustalainen minis-
teri esittää erittäin tervejärkisiä, (Naurua) hyviä esityksiä yhdyskuntasuunnittelun ja raken-
tamisen helpottamiseen. Nyt ihmiset saavat päättää itse, missä asuvat. Yrittäjät saavat päät-
tää, missä yrittävät. Asiakkaat, ihmiset, kuluttajat tekevät niitä valintoja. Niitä valintoja ei
tehdä ely-keskuksessa, niitä ei tehdä ympäristöministeriössä Helsingissä. Tämä on aivan
erinomainen esitys, ja toivottavasti täältä eduskunnasta lähtee viesti kaikille kansalaisille,
että nyt annetaan mahdollisuuksia tehdä ja toimia.

Ihmettelen kovasti tätä punavihreän opposition pelkoa ja huolta. Meillä on uskoa ja luot-
tamusta täällä hallitusryhmissä. Kyllähän on kuitenkin hyvä mainita se, että kunnissa toi-
mitaan virkavastuulla. Sekä viranhaltijat että luottamusmiehet toimivat virkavastuulla, ei-
vät fiilispohjalta. Tämä on hyvä lisätä.
10



Pöytäkirjan asiakohta PTK 126/2016 vp
Mutta kysyisin vielä ministeriltä, kuten edustaja Lehtikin: mitä positiivisia talousvaiku-
tuksia tällä voisi olla, jos kauppa vilkastuu, rakentaminen vilkastuu?

14.43 Olavi Ala-Nissilä kesk (vastauspuheenvuoro): Arvoisa rouva puhemies! Hallituk-
sen yksi viidestä strategisesta alueesta on todella uudet toimintatavat, parempi täytäntöön-
pano, kokeilutoiminta, digitalisaatio ja normien sujuvoittaminen. Kyse on todellakin tar-
peettomien normien purkamisesta, lupamenettelyjen sujuvoittamisesta ja myöskin valitus-
menettelyn järkevöittämisestä, jotta voidaan helpottaa kansalaisten arkea ja jotta voidaan
edistää työllisyyttä ja yrittäjyyttä. Minusta tämä on erittäin tärkeä asia, ja on tärkeää, että
me kansanedustajat olemme tässä mukana, kun me tapaamme ihmisiä. Keskustan edus-
kuntaryhmä on ollut tässä hyvin aktiivisesti viemässä viestiä eteenpäin.

Todellakin, kuten edustaja Laukkanen sanoi, tässä pitäisi ministeri Tiilikaiselle antaa
tunnustus, ehkä oikein mitali näin itsenäisyyspäivän alla, sillä hän on toiminta-alueellaan
myöskin maatalousministeriössä tehnyt hyvin määrätietoista työtä.

Tästä, arvoisa puhemies, on puhuttu aina, byrokratian purkamisesta. Sitten on lopulta le-
vitelty käsiä, kuten viime vaalikaudellakin: ei saatu mitään aikaan. Mutta nyt on tekemisen
meininki tässäkin asiassa. Hieno juttu.

14.44 Riitta Myller sd (vastauspuheenvuoro):  Arvoisa puhemies! Minäkin osaltani toi-
von ja pidän välttämättömänä, että valiokuntakäsittelyssä tämä asia hyvin selvästi avataan,
mitä mikäkin tarkoittaa. Täällä salissa nyt ehkä on vähän tämmöinen euforinen tunnelma,
ja tästäkin asiasta pitää todella ottaa selkoa ennen kuin näitä ihastuksen ilmauksia pääste-
lee. Nyt on todellakin kysymys siitä, miten yhteensovitetaan erilaisia intressejä, ja myös-
kin siitä, valvotaanko sitä, että lainmukaisesti näitä intressejä on yhteensovitettu, kun ely-
keskuksilta viedään tämä oikeus ja samaan aikaan on tulossa iso maakuntauudistus. Näissä
maakuntalain ehdotuksissa ei ole mitään sanottu siitä, kuka suorittaa kuntien laillisuusval-
vontaa. En epäile, etteikö kunnissa osata asioita, mutta joskus sattuu virheitä, ja jääkö näit-
ten virheitten oikaiseminen sitten pelkästään kuntien jäsenten tehtäväksi?

14.45 Outi Mäkelä kok (vastauspuheenvuoro): Arvoisa rouva puhemies! Todellakin tä-
män esityksen osalta on aihetta kiitoksiin hallitukselle. Rakentamisen rooli talouden kas-
vussa on kiistaton, ja nyt toteutettavat toimet ovat tärkeitä vipuja tähän kasvuun ja sen edis-
tämiseen. Byrokratiaa puretaan, normeja puretaan, hallintokulut kevenevät, ja lupamenet-
telyjä sujuvoitetaan. Monessa asiassa mennään siis suuntaan, joka antaa mahdollisuuksia
tehdä paikallisia ja alueiden tarpeita tukevia ratkaisuja. Tämä valvonta ja kontrolli, joka
nykylaissa on olemassa, on johtanut siihen, että alueita on kohdeltu eriarvoisesti. Esimer-
kiksi ely-keskusten ratkaisut ovat johtaneet siihen, että jollain alueella on voitu toteuttaa
tietynlaisia ratkaisuja ja toisella alueella ei. Tämä on kestämätön tie, tarvitaan tasapuoli-
suutta näissä asioissa. Kuten edustaja Leppä totesi, niin tässä on kyse myös asennemuutok-
sesta, mutta mielestäni ei voida olettaa itsestäänselvästi, että tämä olisi asennemuutos huo-
nompaan suuntaan elikkä asennemuutos siihen suuntaan, että moraali rapautuisi tai että
siirryttäisiin vastuuttomampaan käytäntöön. Kestävä yhdyskuntarakenne (Puhemies ko-
puttaa) on asia, josta ei ole tarpeen tinkiä, ja edelleenhän on niin, (Puhemies koputtaa) että
maankäyttö- ja rakennuslaki velvoittaa virkamiehiä toimimaan niiden periaatteiden mukai-
sesti, jotka tukevat kestävää... [Puhemies keskeytti puheenvuoron puheajan ylityttyä.]
11



Pöytäkirjan asiakohta PTK 126/2016 vp
14.47 Mika Niikko ps (vastauspuheenvuoro):  Arvoisa rouva puhemies! Rakentamista
helpotetaan, ja täällä kehotetaan luottamaan kuntien päätöksentekoon. Toki luotan varmas-
ti vapaa-ajanasuntojen rakentamisen osalta, mutta entäs sitten, jos mennään vähän pidem-
mälle näissä ajatuksissa, kuten louhosten ja logistiikka-alueitten hallitsemattomiin perus-
tamisyrityksiin ja niihin, mitä esimerkiksi pääkaupunkiseudulla tapahtuu paljon? Täällä
pääkaupunkiseudulla on valmiiksi kaavoitettuja tai eri kaavavaiheissa olevia teollisuus- ja
logistiikka-alueita yli 2 000 hehtaaria, pelkästään pääkaupunkiseudulla, ja silti täällä ko-
vasti tällaisia logistiikka-alueita halutaan synnyttää lisää — ja kuitenkin niitten suurin tar-
koitus on mahdollistaa tämä tarpeeton kivilouhinta, ja se on erityisesti haitallista jo olemas-
sa olevalle asutukselle, nimittäin se louhos voi olla vuosikymmeniä samassa paikassa. Pel-
kästään Helsingin seudulla on jo yli kymmenen louhosta, ja lisää on tulossa koko ajan.
Kunnat eivät yksin osaa tehdä järkeviä päätöksiä, jos me emme tätä tarpeetonta hanketta
valvo, koska maa-ainesten ottoa ja käsittelyä koskevaa lainsäädäntöä ei ole riittävästi tar-
kastettu viime aikoina. (Puhemies koputtaa) Kysyn ministeriltä: voidaanko tässä kiinnittää
huomiota siihen, (Puhemies koputtaa) ettei tule näitä tarpeettomia louhoksia lisää?

14.48 Antti Rantakangas kesk (vastauspuheenvuoro):  Arvoisa puhemies! Arvostamani
edustaja Laukkanen täällä luetteli pitkän liudan tahoja, jotka kiittävät. Minä lisäisin vielä
yhden, elikkä tärkeimmän: äänestäjätkin tulevat kiittämään tätä ratkaisua. (Naurua)

Me olemme tottuneet vuosikymmenten ajan siihen, että erityisesti ympäristöministeriön
hallinnonalalla on erilaista säädöstä toisensa perään tehty, millä on ainakin vaikeutettu
elinkeinotoimintaa, asumista ja rakentamista. Nyt on todellakin toinen suunta, ja kiitoksia,
ministeri Tiilikainen, olette määrätietoisella tavalla toteuttanut hallituksen ohjelmaa. Tämä
kärkihankehan, byrokratian purkaminen ja siihen liittyvät säädösten keventämiset, niin
kuin täällä edustaja Lehti sanoi, tulee olemaan myöskin kansantalouden kannalta tärkeää
toimintaa: se vauhdittaa talouskasvua ja ennen kaikkea antaa mahdollisuutta sitten tämän
yhteiskunnan vahvistumiselle. Täytyy vähän ihmetellä vihreitten ja SDP:n puheenvuoroja,
kun teillä on tällainen kaipuu menneisyydestä ja holhousyhteiskunnasta se päällimmäinen
asia, kun pitäisi luottaa ihmisiin ja luottaa siihen, että kyllä järkevällä tavalla suomalaiset
virkamiehet myös kunnissa asioita hoitavat.

14.49 Touko Aalto vihr (vastauspuheenvuoro):  Arvoisa rouva puhemies! Ennen kuin
täällä mitaleita ja pokaaleja jaetaan, niin käydään tämä asiallinen keskustelu ensin.

Kysyin ja penäsin tuossa ensimmäisessä puheenvuorossani sitä, miten esitys vaikuttaa
suunnittelujärjestelmän ohjaavuuteen ja miten se kokonaisohjaus ja -valvonta toteutuu,
kun ely-keskusten asemaa näin heikennetään. Aina kun puhutaan siitä, että ihmisen pitää
saada päättää juuri se paikka, missä hän tahtoo asua, niin se kysymys ja se vaade pitää si-
sällään myös sen toisen, vastuupuolen: miten se järkevä yhdyskuntarakenne suunnitellaan,
miten ne peruspalvelut turvataan jokaiselle ihmiselle, ja miten ne järjestetään. Myös tätä
kysymystä pitää käydä läpi, kun puhutaan, että jokainen saa asua juuri siellä, missä tahtoo
asua.

14.50 Markku Eestilä kok (vastauspuheenvuoro):  Arvoisa puhemies! Itse vielä palaisin
tähän vapaa-ajanasuntokysymykseen, kun ihmiset haluavat muuttaa vapaa-ajanasuntoja
ympärivuotiseen käyttöön sopivaksi, ja kysyn ministeriltä: Olenkohan käsittänyt oikein,
että kun tämä kuitenkin tapahtuu rakennusjärjestyksen kautta, ainakin tämän hallituksen
12



Pöytäkirjan asiakohta PTK 126/2016 vp
esityksen mukaan, niin miten käsitellään kaavoitetulla alueella olevia vapaa-ajanasuntoja?
Voidaanko nyt tämän lain mukaan — kun tässä on kiitelty paljon tätä normienpurkua —
olettaa, että tämäkin tapahtuu sitten hyvin yksinkertaisesti ja ihminen saa tämän luvan, et-
tei tarvitse kunnan lähteä kaavamuutosta tekemään, koska eihän kunta tule sitä tekemään
parin kolmen rakennuksen takia? Miten tämä asia on tulkittavissa? Ainakin itse toivon, että
jos se asia ei ole tämän oman tulkintani mukainen — olen tietenkin tämmöisen yksinker-
taisen rakennusluvan kannalla — niin valiokuntakäsittelyssä ainakin pohdittaisiin yhdes-
sä, voidaanko sitä muuttaa juuri tähän suuntaan, kuten julkisuudessa on annettu ymmärtää.

14.51 Lasse Hautala kesk (vastauspuheenvuoro): Arvoisa rouva puhemies! Tämä halli-
tuksen esitys maankäyttö- ja rakennuslain muuttamisesta on saanut tässä salissa paljon an-
saittua kiitosta. On tärkeää, että rakentaminen helpottuu. Se tulee ilman muuta vaikutta-
maan myöskin talouskasvuun ja -kehitykseen. Toki alueellisia eroja tulee varmaankin ole-
maan, johtuen siitä, että rakennuksia tehdään yleensä tarpeeseen.

Kun täällä oppositiopuolueet erityisesti ovat nostaneet esille tämän vähittäiskauppaa
koskevan sääntelyn purkamisen, niin minä en olisi siitä lainkaan huolestunut. Uskon niin,
että kaupat tekevät sellaisia ratkaisuja, jotka ne katsovat järkeviksi ja jotka perustuvat aina
asiakastarpeeseen.

Lisäksi tämä ely-keskusten roolin rajaaminen näissä valitusasioissa on tervetullut asia ja
tulee myöskin osaltaan helpottamaan oikeusistuimissa olevaa työpainetta, koska siellä (Pu-
hemies koputtaa) jatkuvasti näistä asioista valitetaan.

14.52 Markku Pakkanen kesk (vastauspuheenvuoro):  Arvoisa rouva puhemies! Myös
itse kiitän ministeriä hyvästä esityksestä ja toivon, että valiokuntakäsittelyn aikana näihin
esille nousseisiin kysymyksiin, niin kuin tähän sujuvuuden helpottamiseen ja siihen miten
kuntapäättäjät kantavat vastuunsa siitä, jos tehdään mahdollisia muutoksia asioihin, tulisi
vielä tarkennuksia. Mutta kaikkein tärkeintä tässä on, että tämä sujuvoittaa rakentamista,
byrokratiaa puretaan ja kuntien ja kuntapäättäjienkin rooli tässä korostuu. Yritykset var-
maan tulevat kiittämään tästä esityksestä, koska rakentaminen helpottuu.

Myös koskien vapaa-ajanasuntojen muuttamista vakituisiksi asunnoiksi tämä on tärkeä
uudistus. Ehkä kuitenkin parhaimpana lauseena tässä esityksessä pidän tuota yhtä lausetta:
maaseudullakin saa rakentaa.

14.53 Ari Torniainen kesk (vastauspuheenvuoro):  Arvoisa puhemies! Tätä hallituksen
esitystä on todellakin kiitelty tässä salissa erittäin paljon, ja se ansaitsee kiitokset siitä. Tätä
hallituksen esitystä on odotettu kauan, ja on hyvä, että rakentaminen helpottuu.

Tämä hallituksen esitys keskittyy aika paljon nyt haja-asutusalueille rakentamiseen ja
siihen, miten saa nopeammin hankkeita vietyä eteenpäin. Eräät opposition edustajat eten-
kin tuolta vasemmalta laidalta ovat epäilleet, että tämä hallituksen esitys heikentää kestä-
vää rakentamista ja kuntien suunnitelmallista kehittämistä. Itse en epäile sitä, koska tämä
nimenomaan keskittyy haja-asutusalueille, ja on hyvä, että ihmiset saavat rakentaa sinne.

Mitä sitten tulee suuriin kaupunkeihin, niin täytyy muistaa, että kunnilla on monopoli
kaavoituksessa. Kunnat itse päättävät, minkälaista asemakaavoitusta sinne tehdään, ja itse
toivon, että kuntapäättäjät myöskin huomioivat sen, (Puhemies koputtaa) että silloin niitä
kaavoja helpotetaan eikä tehdä niistä (Puhemies koputtaa) asemakaavoista liian yksityis-
kohtaisia, jolloin vaikeutetaan rakentamista.
13



Pöytäkirjan asiakohta PTK 126/2016 vp
Puhemies Maria Lohela: Ennen ministeriä vielä yksi puheenvuoro.

14.54 Anders Adlercreutz r (vastauspuheenvuoro): Värderade talman! Tässä on puhuttu
sujuvoittamisesta, ja se on tietenkin hyvä asia. Se liittyy kuitenkin moneen muuhunkin
asiaan, kuten digitaalisten lupaprosessien edistämiseen, yhtenäisten käytäntöjen edistämi-
seen, ja varsinkin jos päätäntävalta siirtyy yhä enemmän kuntiin, näistä asioista tulee en-
tistä tärkeämpiä. Miten näette, että voitaisiin yhdistää kuntien välisiä menettelytapoja ra-
kennusvalvontatasolla?

Puhuttiin tästä kokonaisuudistuksesta, joka on tietenkin hyvä asia, kuten edustaja Tor-
niainenkin nosti esille. Siihen ilmainen vinkki: mitä jos rakennusoikeus ei perustuisi ker-
rosalaan vaan hyötyalaan, jolloin puurakentamisen kilpailuasetelma etenkin asuinkerrosta-
lokohteissa paranisi huomattavasti?

Ely-keskusten valitusoikeutta rajataan tässä nyt koskemaan vain valtakunnallisesti tai
maakunnallisesti merkittäviä asioita. Miten tätä tullaan arvioimaan? Onko sellainen vaara,
että tämä ehkä pikemminkin tuo tällaisen lisäharkintavaiheen tähän valitusprosessiin, jol-
loin koko prosessi hidastuu? (Puhemies koputtaa) Näettekö tällaista ongelmaa?

Sitten vielä...

Puhemies Maria Lohela: Nyt on aika täynnä ja ministeri Tiilikaisen vuoro, 5 minuuttia,
jonka jälkeen puhujalistaan.

14.56 Maatalous- ja ympäristöministeri Kimmo Tiilikainen:  Arvoisa puhemies! Kii-
toksia kiitoksista. Ennen kuin tosiaan ruvetaan lopullisia arvioita jakelemaan, niin tieten-
kin eduskunnan valiokunnan on tehtävä tässä hyvä ja perusteellinen työ, mihin useampikin
edustaja viittasi. Esimerkiksi kun edustaja Myller pohti tätä asiaa, niin todellakin kehotan
mahdollisimman hyvään ja perusteelliseen valiokuntakäsittelyyn, jotta asia tulee kunnolla
ruodittua. Näin se kuuluu olla.

Joitakin kommentteja:
Aloitan edustaja Mölsästä, joka jo itse asiassa tuossa äskeisessä sessiossa otti esille tä-

män, että miten nyt sitten ohjeistetaan jatkossa näistä muutoksista. Ympäristöministeriö ja
Kuntaliitto yhdessä sitten valmistelevat ohjeistuksen kuntien käyttöön.

Edustaja Lehti otti esille tämän kysymyksen, että miten tämän arvioidaan nyt sitten tuo-
hon taloudelliseen toimintaan vaikuttavan ja vilkastuttavan sitä tai miten tämä vaikuttaa ra-
kentamisen kustannuksiin. Minulla ei ole sen tarkempaa arviota kuin teilläkään, ja veik-
kaan, että sen pitkäaikaisen kokemuksen perusteella, mikä teillä on esimerkiksi rakentami-
sen alalta, niin osuu aika hyvin tuo arvionne, että jopa 10 prosentin kustannussäästöistä voi
olla kyse nimenomaan sen nopeutumisen ja sujuvoitumisen kautta. Joka tapauksessa siinä,
että hankkeet etenevät nykyistä nopeammin siihen päätökseen, että voidaanko tehdä vai
eikö voida tehdä, aikasäästö on todennäköisesti merkittävä.

Muutamaan kohtaan:
Täällä esimerkiksi edustaja Hassi pohti tätä energiatehokkuuskysymystä. Totta kai on

selvää, että jos annetaan lupa muuttaa se vapaa-ajanasunto vakituiseksi, niin sen täytyy
täyttää ne vakituisen asumisen edellytykset. Mutta sitten kun pohditaan sitä, onko se nyt il-
maston kannalta hyvä vai huono... Tässähän on tehty näitä selvityksiä hiilijalanjäljestä
kaupungeissa ja maaseudulla, ja itse asiassa se, mikä tekee sen eron maaseudun eduksi suh-
teessa kaupunkeihin, on nimenomaan se, että maaseudulla pientalot on helppo muuttaa il-
14



Pöytäkirjan asiakohta PTK 126/2016 vp
mastoneutraaleiksi. On helppo panna aurinkopaneeleita tai maalämpöpumppuja tai siirtyä
uusiutuvaan, vaikkapa puupohjaiseen lämmitykseen. Sen sijaan kaupungeissa se edellyt-
tää aina yleensä sitä, että energiayhtiö tekee sen muutoksen pois fossiilisista uusiutuviin,
ja, niin kuin on nähty, se on monen kaupungin kohdalla ollut Suomessakin tuskastuttavan
hidasta, joskin vauhtia pannaan nyt lisää.

Sitten edustaja Aalto otti tämän näkökulman, että asumisen vapaus vs. palvelujen tarve.
Tätä on tietysti relevanttia kuntapäättäjänkin näkökulmasta pohtia, että jos nyt sitten asu-
taan siellä ja täällä ja tuolla, niin entäpä ne palvelut. Oma kokemukseni maaseudulla asu-
misesta ja siellä havaintoja vuosikymmeniä tehneenä kertoo kyllä sen, että yleensä ne maa-
seudulla asuvat ihmiset itse toteavat, milloin on aika lähteä sieltä syrjemmästä vähän lä-
hemmäs palveluitten pariin. Eli luotan tässäkin siihen, että se asumisen valinnanvapaus
johtaa siihen, että ihmiset arvioivat sitä omaa elämänvaihettaan ja elämäntilannettaan ja te-
kevät itsensä kannalta järkeviä ratkaisuja, ja myös tämä palvelutarvenäkökulma siinä var-
masti painaa.

Adlercreutz kysyi näistä digimahdollisuuksista. Se on tärkeä juttu. Eli tuo rakennusluvi-
tuksen tai ylipäänsä luvituksen saaminen sähköiseen muotoon todennäköisesti tuo tuotta-
vuutta ja kustannussäästöjä, ja sitä pannaan työn alle. Samaten kuin tämä yhden luukun pe-
riaate, mikä kokoaa useita lupia yhteen prosessiin — yksi prosessi, yksi päätös, yksi mah-
dollisuus valittaa. Se sujuvoittaa mutta ei kuitenkaan estä esimerkiksi tätä valittamisen
mahdollisuutta, mikä täytyy demokratiassa aina olla. Ja tätä edustaja Meri tiedustelikin,
että miten ja millä aikataululla nämä asiat etenevät. Nyt en oikeusministeriön puolesta pys-
ty valitettavasti vastaamaan, miten valituslupakäytännöt etenevät, mutta tämä yhden luu-
kun prosessin tuoma sujuvoittaminen etenee siinä aikataulussa, että se on 1.1.2019 käytös-
sä.

Monet edustajat pitivät näitä muutoksia tervetulleina maaseudulla asumisen kannalta, ja
se viesti nimenomaan on, että myös maaseudulla pitää voida rakentaa ja toimia. Itse luotan
erittäin vahvasti kuntapäättäjiin ja viranhaltijoihin siinä, että nyt heille tulee myös se vas-
tuu. Nimittäin on voinut olla mahdollista, että on tehty epärationaalinen päätös, kun on luo-
tettu siihen, että joku sitten jossain kumoaa sen. Nyt se valta ja vastuu (Puhemies koputtaa)
on siellä kunnissa, ja hyvä niin.

Puhemies Maria Lohela: Nyt jatketaan puhujalistalla eteenpäin.

15.01 Satu Hassi vihr: Arvoisa puhemies! Aika moni tämän hallituksen esityksen asiois-
ta tulikin jo replikoinnissa ainakin sivuttua. Omalta osaltani ympäristövaliokunnan pu-
heenjohtajana tulen tekemään parhaani, että valiokunta käsittelee hallituksen esityksen hy-
vin ja perusteellisesti.

Hallituksen esitys sisältää yhden hyvän asian ja kymmenkunta huonoa. Sen hyvän asian
edustaja Aalto jo mainitsikin, ja se on se, että aurinkopaneelien asentaminen yhdenmukais-
tuu, kun jatkossa vain kaupunkikuvan ja ympäristön kannalta merkittävien aurinkopanee-
lien ja aurinkokeräimien asentaminen vaatii toimenpideluvan. Tästä esityksestä voin antaa
kiitokset, mutta suurin piirtein muusta, mitä hallituksen esitys sisältää, en sitten kyllä kii-
täkään.

Hallitus puhuu joustavoittamisesta ja sujuvoittamisesta, samoin monet hallituspuoluei-
den edustajat tässä replikoinnissa puhuivat siitä, mutta hallituksen esityksessä se enimmäk-
seen tarkoittaa sitä, että höllennetään rakentamisen ohjausta eli yhdyskuntien suunnitel-
15



Pöytäkirjan asiakohta PTK 126/2016 vp
mallista kehittämistä erityisesti haja-asutusalueilla ja rannoilla. Hallituksen esitys peruut-
taa useita viimeisten 15—20 vuoden aikana kaavoituslainsäädäntöön tehtyjä tärkeitä pa-
rannuksia, kuten sen, että kaavat eivät ole voimassa ikuisesti vaan niillä on niin sanotusti
viimeinen käyttöpäivä. Tämä asia otettiin lakiin kokemuksen pohjalta, kun monilla paik-
kakunnilla vastoin kuntalaisten ja kunnallisten päättäjienkin suuren enemmistön kantaa ra-
kennettiin hyvin vanhojen asemakaavojen pohjalta, jotka oli hyväksytty vuosikymmeniä
aikaisemmin ja jotka eivät enää nykypäivän ajattelua vastanneet, ja jos kunta ei ehtinyt
kaavaa muuttaa, niin sillä ei ollut keinoja estää. Hallituksen esitys myös mahdollistaa pää-
tösten tekemisen aikaisempaa pienemmässä piirissä, kun päätösvaltaa voidaan siirtää val-
tuustolta kunnanhallitukselle ja lautakunnille ja kun tulee mahdolliseksi muuttaa asema-
kaavaa vaiheittain ja kun osasta kaavoja ei enää tarvita osallistumis- ja arviointisuunnitel-
maa ja myöskin sitä koskeva neuvotteluvelvoite poistetaan.

Tässä replikoinnissa on jo puhuttu kaupan suuryksiköistä ja ilmastosta. Viime viikolla-
han hallitus ja monet hallituspuolueiden kansanedustajat löivät rintaansa ja kehuivat halli-
tuksen energiastrategiaa suureksi ilmastoteoksi. Mutta tämä lakiesitys lyö ilmastonsuoje-
lua korville yhdyskuntarakenteen kautta. Hallitus avaa uudestaan ovet sille, että kauppa-
ketjut käytännössä pakottavat ihmisiä yksityisautojen käyttöön, kun hallitus helpottaa jät-
timarkettien kaavoittamista keskusta-alueiden ulkopuolelle ja heikentää kuntien ohjaus-
mahdollisuutta. Myös Kuntaliitto muuten vastusti tätä esitystä lausunnossaan. No, onko
Suomessa joku erityinen pula jättimarketeista? Ei todellakaan ole. Vuonna 1990 Suomes-
sa oli 6 000 ruokakauppaa, vuonna 2010 enää vähän yli puolet tästä. Puolet myynnistä ta-
pahtuu jättimyymälöissä, jotka ovat yksi kymmenesosa kauppojen lukumäärästä. Suomes-
sa suurmarkettien pinta-ala asukasta kohti on melkein kaksinkertainen verrattuna EU:n
keskiarvoon ja pikkukauppojen pinta-ala vastaavasti vain kymmenesosa EU:n keskiarvos-
ta. Tätä huonoa kehitystä kauppojen aukiololain muuttaminen entisestään kärjisti. Me suo-
malaisethan maksamme ruuasta kalliimpaa hintaa kuin EU-kansalaiset keskimäärin, vaik-
ka arvonlisäveron vaikutus otettaisiin huomioon, ja vastineeksi jo nyt saamme pitemmät
kauppamatkat ja enemmän lattiapinta-alaa jättimarketeissa kuin muut eurooppalaiset. Tätä
kehitystä hallitus siis haluaa vielä edistää, mitä en todellakaan pidä järkevänä enkä kestä-
vänä. On mielenkiintoista, että juuri keskustajohtoinen hallitus haluaa tässä asiassa tanssia
suurten kauppaketjujen pillin mukaan, kun toisaalta MTK:kin valittaa sitä, että suurten
kauppaketjujen valta on johtanut siihen, että tuottajan ruuan hinnasta saama osuus on
2000-luvulla laskenut.

Hallitus vie kansalaisten vaikutusmahdollisuuksia myös metsähakkuisiin, kun maise-
matyölupaa ei enää voisi vaatia maa- ja metsätalousalueilla tehtäviin hakkuisiin. Metsän-
omistajat voivat tästä iloita, mutta tuskin muut suomalaiset. Maisematyölupaharkinnan
avulla on tähän asti voitu säästää luontokohteita ja muuttaa avohakkuita poimintahakkuik-
si, jotka ovat luonnon ja virkistyskäytön kannalta parempia. Eli suomeksi hallituksen esi-
tys tarkoittaa lisää avohakkuita myös sellaisiin metsiin, jotka käytännössä ovat ihmisille
tärkeitä virkistysalueita.

Hallitus on myös järjestelmällisesti vähentänyt valtion viranomaisten vaikutusmahdol-
lisuuksia kaavoitukseen. Nyt hallituksen esitys rajaa ely-keskusten ohjaavaa roolia ja vali-
tusoikeutta entisestään. Edustaja Adlercreutz jo puhui siitä, mitä tämä tarkoittaa rakennus-
suojelun näkökulmasta. Mutta kaikesta päätellen kehitys ei pääty tähän hallituksen esityk-
seen, nimittäin hallitushan, kuten kaikki tiedämme, suunnittelee maakuntauudistusta, jos-
sa kuntien kaavoituksen laillisuusvalvonta ei kuulu kenellekään, ei ainakaan siinä maakun-
16



Pöytäkirjan asiakohta PTK 126/2016 vp
talakiluonnoksessa, joka on ollut lausunnoilla. No, tätä kaikkea perustellaan päätösvallan
siirtämisellä lähemmäksi kansalaisia, mutta me kaikki tiedämme, että kunnissa aina joskus
harkinta pettää, ja jo replikoinnissa mainitsin, että Kittilä on tästä varoittava esimerkki.
Hallituksen esitys myös ylipäätänsä epäselventää maankäytön suunnittelua, kun yleiskaa-
vaa voi käyttää laajemmin suoraan rakennusluvan perusteena jopa merkittävän rakennus-
paineen alueella.

Hyvät kollegat! Ihmiset muuttavat paitsi työpaikkojen ja opiskelumahdollisuuksien pe-
rässä, myös sinne, missä on miellyttävää asua ja palvelut ovat hyviä. Monet tässä keskus-
telussa käytetyt puheenvuorot heijastavat uskoa siihen, että uusien asuntojen rakentami-
nen maaseudulle on ennen muuta sääntelyn purkamisesta kiinni. En usko tähän, jos tämä
sääntelyn purkaminen johtaa huonomman, vähemmän kestävän yhdyskuntarakenteen te-
kemiseen kuin tähän asti.

15.09 Ari Torniainen kesk: Arvoisa rouva puhemies! Hallituksen esitys on kauan odotet-
tu ja toivottu esitys maankäyttö- ja rakennuslain muuttamiseksi. Lakiin tulee useita kaavoi-
tusta ja rakentamisen luvitusta helpottavia muutoksia, joista keskeiset uudistukset tulevat
nimenomaan vähittäiskaupan suuryksiköiden sääntelyyn, haja-asutusalueille rakentami-
sen helpottamiseen, asemakaavoitukseen sekä ely-keskusten roolin muuttumiseen. Nämä
hallituksen uudistukset ovat erittäin tärkeitä, ja niiden myötä yritysten toimintaedellytyk-
set paranevat, rakentaminen vauhdittuu ja kunnat voivat sujuvammin kehittää aluettaan.
Kunnilla on nimenomaan se kaavoitusmonopoli myöskin tulevaisuudessa. Valtion viran-
omaisten rooli jää laajempien kokonaisuuksien hallintaan. 

Kaupan suuryksikön kokoraja tuplaantuu 4 000 kerrosneliömetriin, ja maakuntakaavan
vähittäiskaupan enimmäismitoitus tarvitsee jatkossa osoittaa vain keskusta-alueen ulko-
puolella. Keskusta-alueiden ulkopuolisten suuryksiköiden kaupan laatua ei siis enää tarvit-
se ottaa kaavoituksessa huomioon. Tällä esityksellä uskotaan olevan myös kaupan alan kil-
pailua edistävä vaikutus. 

Hallituksen esityksellä kylärakentaminen helpottuu ja mahdollisuus ohjata rakentamis-
ta suoraan yleiskaavalla laajenee sellaisissa kylissä, joissa on todellakin rakentamistarpei-
ta. Monet nuoret perheet haluavat rakentaa omakotitalonsa nimenomaan haja-asutusalueel-
le. Tämä uudistus koskee myös kyläalueiden ulkopuolista haja-asutusaluetta ja kylien ran-
ta-alueiden nykyistä tiiviimpää rakentamista. 

Paljon toivottu esitys on myös, että vapaa-ajan asunnon voi jatkossa muuttaa pysyvään
asumiseen entistä joustavammin. Asiastahan päätetään nimenomaan kunnissa. 

Huomion arvoista on, että maatilan lisärakentaminen helpottuu jatkossa, sillä suunnitte-
lutarveratkaisua ei enää tarvita maatilaan kuuluvalle maa- ja metsätaloudessa tarvittavalle
rakennukselle. 

Kuntien mahdollisuus reagoida nopeammin rakentamistarpeeseen ja alueiden kehittä-
miseen paranee, kun asemakaavan voi laatia myös vaiheittain. Ketteryyttä rakentamisen
ohjaukseen antaa myös mahdollisuus laatia tai muuttaa asemakaavaa ilman vanhentuneen
yleiskaavan päivittämistä. Tämä on kunnille erittäin hyvä asia. Uudistuksella kunnat saa-
vat lisää päätösvaltaa oman alueensa kehittämisessä, maankäytössä ja rakentamisessa. Jot-
ta lain vaikutukset näkyvät käytännössä kaavoituksen ja rakentamisen helpottumisena, on
kuntien tarkasteltava myös omia toimintatapojaan ja omaa sääntelyään, kuten rakennusjär-
jestyksiä. Myös tässä on huomioitava, että kunnat myöskin paneutuvat asioihin tulevaisuu-
dessa entistä tiiviimmin ja paremmin, sillä niillä on nimenomaan nyt päätösvaltaa paljon
17



Pöytäkirjan asiakohta PTK 126/2016 vp
enemmän. Kuntien välisiä laintulkintaeroja on myös jatkossa tasoitettava, ja käytäntöjen
yhtenäistämiseksi ympäristöministeriö voisi myös ohjeistaa kuntia, mutta sen päätöksen-
teon tulee olla siellä kunnissa.

Ely-keskusten rooli muuttuu tulevaisuudessa konsultoivaksi. Samalla ely-keskusten
valvonta- ja valitusoikeutta rajataan vaikutuksiltaan valtakunnallisesti tai maakunnallises-
ti merkittäviin ratkaisuihin. 

Tämä hallituksen esitys painottuu hyvinkin paljon nimenomaan haja-asutusalueille ra-
kentamiseen, ja varmaan kaupunkien, etenkin suurten kaupunkien, kaava-alueilla rakenta-
miseen tulee jatkossa kiinnittää huomiota enemmän. Ehkä myöskin odotukset olivat vähän
suuremmat tälle hallituksen esitykselle, että sinne olisi tullut myöskin enemmän jousta-
vuutta nimenomaan suurten kaupunkien alueella tapahtuvaan rakentamiseen, mutta tässä-
kin yhteydessä tulee myös muistaa, että kunnilla on kaavoitukseen se monopolioikeus ja ne
siellä päättävät, miten rakentamista ja minkälaisia kaavoja tehdään. Itse toivon, että niistä
kuntien ja kaupunkien asemakaavoista ei tehdä liian yksityiskohtaisia, silloinhan myöskin
kustannukset kasvavat huomattavasti.

Kaiken kaikkiaan, arvoisa puhemies, on hyvä, että tämä lakiuudistus ja normienpurku
etenevät. Kuten jo tuossa debatissa sanoin, maankäyttö- ja rakennuslakia on muutettu jat-
kuvasti osittain niin kuin tilkkutäkkiä, ja siksi tarvitaan nopeasti maankäyttö- ja rakennus-
lain kokonaisuudistus. 

15.15 Hanna Sarkkinen vas:  Arvoisa puhemies! Hallitus on jälleen antanut esityksen
maankäyttö- ja rakennuslain muuttamiseksi. Tavoitteena on sujuvoittaa kaavoitusta ja pur-
kaa sääntelyä. Samaan aikaan ollaan luomassa kokonaan uutta maakuntahallinnon tasoa, ja
herääkin kysymys, eikö näitä uudistuksia kannattaisi tarkastella siinä yhteydessä ja eikö
maankäyttö- ja rakennuslaki kannattaisi myös käydä kerralla huolellisesti läpi ja tehdä hal-
littu kokonaisuudistus. Tätä ovat esittäneet myös ely-keskukset, ja myös yritysmaailmasta
on näitä ajatuksia tullut. Ylipäätään tätä lakiesitystä tuntuu kritisoitavan sekä kunta-, maa-
kunta- että valtakunnan tasolta, ja näitä yksittäisiä muutoksia käsiteltäessä herääkin huoli
siitä, onko kokonaisuus enää kenenkään hallinnassa.

Arvoisa puhemies! Isojen kauppakeskusten sijoittelu vapautuu huomattavasti. Kaupan
suuryksikön raja tuplaantuu 2 000 neliömetristä 4 000:een, ja tämä on iso korotus. Tämän
lisäksi tuota rajaa isompien kauppojen sijoittautumisen sääntelyä heikennetään, ja suuri
osa maakuntien liitoista on kritisoinut tätä muutosta. On muistettava, että kaupan sijoittau-
tuminen vaikuttaa yhdyskuntarakenteeseen, asiointiin, liikenteeseen ja siten koko yhteis-
kunnan rakenteeseen, eikä tähän tule suhtautua liian kevyesti. Hallituksen esityksen omis-
sakin vaikutusarvioinneissa tämän veikataan heikentävän keskustojen palveluita ja pien-
ten myymälöiden kilpailuasemaa. Tämä esitys siis osaltaan jatkaa samaa pieniä kauppoja
kurittavaa kehitystä, minkä aukioloaikojen vapauttaminen aloitti. Ja haluan kyllä esittää
kysymyksen: onko tämä se tie, mitä haluamme kulkea eteenpäin — pienten kauppojen kur-
jistaminen?

Arvoisa puhemies! Positiivista tässä hallituksen esityksessä on aurinkopaneelien ja au-
rinkokeräimien rakentamisen helpottaminen. Tämän kaltaista kestävään tulevaisuuteen
tähtäävää säätelypurkua kyllä tarvitaan lisää, joten toivon, että tämä positiivinen asia ete-
nee mutta että näihin ongelmakohtiin kiinnitetään valiokuntakäsittelyssä huomiota.
18



Pöytäkirjan asiakohta PTK 126/2016 vp
15.17 Riitta Myller sd: Arvoisa puhemies! Todellakin suuren kysymysmerkin herättää
nimenomaan tämä ajoitus. Nyt on parin vuoden sisällä tarkoitus saattaa suuri maakuntauu-
distus, jonka yhteydessä myös ely-keskusten toiminta siirtyy tuonne maakuntiin, ja nyt täs-
sä vaiheessa ollaan tekemässä tällaista keskisuurta uudistusta, kun meille ilmoitetaan, että
kokonaisuudistus on vireillä. On pakko todellakin kysyä: millä tavalla nämä muutokset yli-
päätänsä sitten hallitaan? Erityisesti todellakin herää kysymys: miksi tämä aikataulu?
Myöskin on ihan syytä esittää kysymys: ollaanko tässä pikkuhiljaa näillä eri säädöksillä
nakertamassa ympäristölainsäädäntöä? Sitä tulee nyt monelta taholta ja erityisesti siltä ta-
holta, että tätä valvontaa ei tulevaisuudessa ole. Eli kuka tulevaisuuden kunnissa jatkossa
tekee laillisuusvalvontaa? Täällä on tullut jo esille se, että myöskään tähän maakuntauudis-
tusesitykseen, alustavaan lainsäädäntöehdotukseen ei tätä sisälly. Eli tämä valvonta halu-
taan jättää tavallisille kansalaisille.

Kunnat ovat hyvin erilaisia, kuten täällä on sanottu, ja erityisesti pienet kunnat tarvitse-
vat myös tätä ely-keskusten tukea. Mielestäni tässä ei ole niinkään kysymys siitä, voiko va-
paa-ajan asuntoja muuttaa vakituisiksi asunnoiksi tai aurinkopaneeleja laittaa katoille tai
rakentaa pieniä varastoja. Nämä ovat varmasti todella hyviä muutoksia, mutta niitä varten
ei todellakaan tarvitse tehdä sellaista muutosta, että kaikki laillisuusvalvonta lopetetaan.

Kysymys on myös siitä, miten näitä kaavoja tulevaisuudessa tehdään. Pystytäänkö var-
mistamaan se, että ylipäätään tulevaisuudessa lain asettamat sisältövaatimukset toteutu-
vat? Miten varmistetaan kaavoituksessa osallistumismahdollisuudet? Miten määritellään
se, mitä selvityksiä kaavoihin tarvitaan? Mielestäni vähin muutos, mikä tässä pitää tehdä
nyt, on se, että ely-keskuksille tässä vaiheessa jätetään edelleen mahdollisuus tehdä näitä
laillisuusvalituksia. Täällä on moneen kertaan sanottu, että itse substanssista, kaavan sisäl-
löstä, kunnat ovat tähänkin saakka päättäneet ja päättävät myös tulevaisuudessa.

Kaupan suuryksiköistä on täällä puhuttu. Me kaikki varmasti tiedämme, että erityisesti
kaksien edellisten eduskuntavaalien alla tämä kysymys on noussut aika lailla esille ja on
ollut hyvinkin intresseerattuja tahoja, jotka ovat sitten myöskin olleet erilaisissa kampan-
joissa mukana. Itse olen myöskin huolissani siitä, miten kaupunkien ja kylätaajamien kes-
kustat kehittyvät. Minusta on välttämätöntä, että myöskin tätä kaupunkipolitiikkaa vie-
dään eteenpäin: mahdollistetaan se, että monipuoliset palvelut ovat saatavissa kaupunki-
keskustoissa.

Edelleenkin esitän sen huolen, joka meidän tuossa valiokuntakäsittelyssä pitää ottaa
esille: miten yleinen etu tullaan varmistamaan tämän uudistuksen yhteydessä ja sen jäl-
keen tehtävässä kaavoitustyössä, ja myöskin miksi tällainen aikataulu on asetettu, kun
meillä sekä on tulossa tämä kokonaisuudistus maankäyttö- ja rakennuslaista että myöskin
nämä toiminnot sitten ollaan viemässä valvonnan ja kehittämisen osalta maakuntiin?

15.22 Eeva-Maria Maijala kesk: Arvoisa puhemies! Olen todellakin kiitollinen tästä esi-
tyksestä, mikä on nyt saatu aikaiseksi, mutta kiitos myöskin siitä, että meillä on tällainen
hyvä oppositio, joka tarkistelee, että meillä varmasti huomataan kaikki asiat siellä, ettei
siellä jää mitään vahinkoja näiden rivien väliin.

Ensinnäkin tämä meidän hallituspuolueitten, erityisesti meidän keskustalaisten, vastuu
ympäristöstä. Me todellakin kannamme vastuuta ympäristöstä. Me haluamme, että koko
maassa, myös maaseudulla, kaikkialla, ympäristö kehittyy niin, että meidän lapsetkin pys-
tyvät siellä jatkossakin elämään.
19



Pöytäkirjan asiakohta PTK 126/2016 vp
Vihreitten edustaja Hassi, sanoitte esimerkkinä Kittilän kunnan. Kaksi kertaa mainitsit-
te Kittilän kunnan, että mitä tapahtuu, kun harkinta pettää. Tunnetteko te, minkälainen on
Kittilän kunta? Kittilän kunnassa ehkä todellakin harkinta on pettänyt, sillä se on Lapin ve-
tovoimaisin kunta, kunta, jossa on älyttömästi kehitystä, yritystoimintaa, siellä on valtava
määrä yrityksiä. Siellä ovat kaavoitukset edistyneet, siellä ovat edistyneet kaikki ympäris-
töasiat. Se on todella esimerkillinen kunta hyvin monessa asiassa. Eli te oikeastaan sanoit-
te hyvän esimerkin siitä asiasta. Siellä on hallintopuolella yksi ongelma ollut, lehdistön te-
kemä iso ongelma. Muuten kunta on todella onnistunut ja vetovoimainen.

Sitten tästä esityksestä muuten. Tämä esitys on maaseudun elämän kannalta todella mer-
kittävä asia. Ja erityisesti minä pidän tärkeänä tämän suunnittelutarveratkaisuasian kehit-
tämistä, sillä tämän jälkeen me voimme estää paljon tämmöisten ammattivalitusten teke-
mistä. Moni maaseudun yritystoiminta, muun muassa navettaratkaisu, on estynyt sen ta-
kia, että on ihan tahallaan alettu valittamaan suunnittelutarveratkaisun perusteella näistä
asioista eteenpäin ja hidastettu ihmisten mahdollisuutta kehittää omaa yritystään, elinkei-
noaan ja elämäänsä eteenpäin.

Tällä esityksellä on todella iso merkitys kuntien toiminnalle. Kuntien monet viranhalti-
jat ovat tällä hetkellä joutuneet työskentelemään aika turhauttavassa kuviossa. He ovat eri-
tyisesti rakennuspuolella monessa asiassa tehneet valmisteluja sillä mielellä, että no, ym-
päristöhallinto eli ely-keskus kuitenkin puuttuu tähän tilanteeseen, joku kuitenkin valittaa
ja tätä aletaan kaatamaan. Nyt on hyvä asia, että ely-keskuksen rooli muuttuu entistä enem-
män konsultoivaksi. Sitä kautta, että tehdään töitä yhdessä, yhdistetään voimavaroja,
saamme parempia tuloksia aikaiseksi — todella hyvä malli viedä näitä asioita eteenpäin.
Kunta on jatkossa enemmän vastuunkantaja. Se on oikea rooli ja tehtävä näissä kokonai-
suuksissa.

Edustaja Myller, olitte hyvin huolissanne siitä, miten nämä valitusasiat menevät tästä
eteenpäin. Sillä, että kuntien jäsenten vastuulle tulee valituksen tekeminen, on todellakin
myöskin se tarkoitus, että ammattivalittajat eivät vie eteenpäin näitä valituksia. Ihmisille
kuuluu oikeus tehdä valituksia asiallisesti, silloin kun on todellisten valitusten paikka, ja
siitä varmasti tässä laissa Suomen perustuslain mukaisesti pidetään huoli, että asiallinen,
asianmukainen valitusmahdollisuus pitää olla eri asioista.

Sitten valiokunnassa meillä tulee varmasti olemaan erittäin mielenkiintoinen käsittely
tämän asian osalta. Eihän tämä varmastikaan täysin valmis vielä ole, ja sen takia on hyvä,
että meillä on aktiivinen oppositio, joka kiinnittää eri asioihin huomiota, että mekin he-
räämme huomaamaan, mitä hiomista näissä kohdissa on olemassa. Elikkä tämän mukaan
nyt sitten mennään eteenpäin. Hiomista ja tarkistelemista on, mutta teemme tästä erittäin
hyvän kokonaisuuden, sillä meille on annettu todella hyvät eväät.

15.26 Satu Hassi vihr (vastauspuheenvuoro):  Arvoisa puhemies! On aika erikoista, että
edustaja Maijala puhuu siitä, että ammattivalittajilta poistetaan valitusoikeus, kun valitus-
oikeutta rajataan nimenomaan ely-keskuksilta, jotka, aivan kuten edustaja Myller jo totesi,
ovat käyttäneet valitusoikeuttaan hyvin maltillisesti ja nimenomaan laillisuusvalvonnassa,
mitä osoittaa se, että aivan ylivoimainen valtaosa ely-keskusten tekemistä valituksista on
myös mennyt läpi. Eli myös oikeus on todennut lainvastaisiksi suurimman osan niistä kaa-
voista, joista ely-keskus on valittanut.
20



Pöytäkirjan asiakohta PTK 126/2016 vp
15.27 Riitta Myller sd (vastauspuheenvuoro): Arvoisa puhemies! Minäkin haluan tuoda
sen asian esille, että hyvin monta kertaa kun sanotaan, että viranomaiset valittavat toisten-
sa päätöksistä, siihen otetaan tämä ely-keskus esimerkiksi, ja ehkä on saatu sillä tavalla sel-
lainen mielikuva synnytettyä, että ely-keskusten valitukset olisivat jotenkin mittavia. Mut-
ta todellakin näistä taustaselvityksistä näkee, että niitä valituksia kaikista valituksista on
3—4 prosenttia ja että silloin kun ely-keskus on lähtenyt valittamaan, sillä on todella pe-
rustavaa laatua oleva syy. Yhdeksän kymmenestä ely-keskusten tekemästä valituksesta on
myöskin noissa valitustuomioistuimissa mennyt läpi, ja itse asiassa tämä osoittaa sen, että
on välttämätöntä, että ely-keskuksilla on tämä rooli, koska muutoin tätä laillisuusvalvon-
taa ei tee kukaan.

15.28 Eeva-Maria Maijala kesk (vastauspuheenvuoro): Arvoisa puhemies! Tästä asias-
ta onkin hyvä jatkaa eteenpäin. Elikkä nyt kun jatkossa ely-keskusten rooli onkin enem-
män konsultoiva, niin tämän jälkeen näitä asioita voivat kunta ja ely-keskuksen toimijat
tehdä yhteistyössä, ja tämän jälkeen me saamme varmasti parempia kokonaisuuksia ja tu-
loksia aikaiseksi. Elikkä juuri näitä me pyrimme estämään, ettei tule turhia valituskokonai-
suuksia ja prosesseja asioissa, ja me saamme voimavaroillamme enemmän tuloksia.

Puhemies Maria Lohela:  Puhujalistalle.

15.29 Kimmo Kivelä ps: Puhemies! Tämä odotettu ja toivottu lainsäädäntöhanke on nyt
tässä vaiheessa, ja voidaan sanoa, että tämä on terveen järjen voitto. On hieno asia, että ta-
voitteena on byrokratian vähentäminen, joustavoittaminen ja sujuvoittaminen, mutta ne ei-
vät ole itsetarkoituksia. Pääasia, kruunu tässä on kuitenkin se, että elävä elämä voisi men-
nä eteenpäin, pyörät saataisiin pyörimään ja nimenomaan maaseudulle saataisiin lisää toi-
von kipinöitä, sillä voidaan sanoa, että maaseudun elämän edellytykset eivät viime aikoina
kovin vahvoja ole olleet.

Aivan täysin en tuota punavihreän opposition kritiikkiä ymmärrä. Näen niin, että tämä
on pyrkimys aikuismaiseen lainsäädäntöön, joka perustuu luottamukseen ja myös jo perus-
tuslaissa turvatun kunnallisen itsehallinnon vahvistamiseen, ja ihmettelen, että punavihre-
älle vasemmistolle luottamus ei riitä. Pitää toimia tässä leniniläisessä hengessä, että luot-
tamus hyvä, valvonta parempi, ja aina vain halutaan tätä valvontaa lisää. Toki kaikkialla
päätöksentekijät, on sitten kysymys virkamiehistä tai luottamushenkilöistä, toimivat virka-
vastuulla ja nimenomaan vastuullisesti eikä kevytmielisesti. 

Minä toivotan tälle hankkeelle suurta menestystä.

15.31 Riitta Myller sd (vastauspuheenvuoro):  Arvoisa puhemies! Eihän tässä kysymys
ole valvonnasta valvonnan vuoksi vaan siitä, että meillä on yhteiskunnassa tietyt pelisään-
nöt ja lainsäädäntö tehdään sitä varten, että sitä lainsäädäntöä toteutetaan, ja pitää olla
myöskin mahdollisuus, silloin jos huomataan, että sen lainsäädännön mukaan ei mennä,
myöskin tehdä siitä valitus. Tästä tässä on kysymys, että heitetäänkö nyt lapsi pesuveden
mukana. On todellakin tärkeätä, että nämä asiat nyt tarkastellaan läpikotaisin valiokunta-
tasolla ja katsotaan, mikä tässä on oikeus ja kohtuus ja millä tavalla saamme aikaan sellais-
ta lainsäädäntöä, joka kohtelee kaikkia samalla tavalla ja jossa myöskin yleinen etu tulee
riittävästi huomioiduksi.
21



Pöytäkirjan asiakohta PTK 126/2016 vp
15.32 Kimmo Kivelä ps (vastauspuheenvuoro): Puhemies! Luonnollisesti on selvää, että
oikeusvaltiossa pitää olla muutoksenhakumekanismit, se on luovuttamaton osa oikeusval-
tioperiaatetta. Mutta ei voi olla niin, että itsetarkoituksellisesti sitten valitusmekanismit
ovat rajoittamassa sitä, että elävä elämä ei voi mennä eteenpäin. Sujuvoittaminen ja jous-
tavoittaminen ei merkitse anarkiaa ja vahvemman valtaa, vaan sitä, että asiat tulevat hoi-
detuksi.

Puhemies Maria Lohela: Listalle.

15.32 Arto Pirttilahti kesk: Arvoisa rouva puhemies! Ajattelin vasta lopussa päätyä ely-
keskuksen valitusoikeuteen ja virkamieskuvioon, mutta aloitan kuitenkin tällä. Meillä on
virkamiehiä, mitkä heti lähtötasoisesti lähtevät liikkeelle sillä asenteella, että maalla on pi-
meää, maalla haisee, maalla ei ole oppilaille kavereita ja maalle ei voi rakentaa ja älkää te-
kään rakentako sinne. Jos virkamiehellä on jo valmiiksi tämmöinen lähtöasenne ja sitten
hänellä on vielä kaiken lisäksi tämmöinen työkalu kuin valitusoikeus, jolla hän uhkaa kun-
tia, että jos ette tee näin, niin sitten he tekevät tämän valituksen — eli isompihan siellä on
juuri tämä uhka ollut siihen kuin itse nämä asiapohjaiset valitukset. Sen takia näitä tällä
asenteella olevia virkamiehiä varmaankin kunnat sitten tottelevat, ja minun on todella help-
po yhtyä tähän ely-keskuksen valitusoikeuden vähentämiseen myös siltä osalta. Itse näen,
että sen pitää olla neuvottelumenettely näissä asioissa kunnan ja viranomaisten kanssa ja
lähdetään siltä tasolta liikkeelle. Uskon, että tästä laista vielä hyvä tulee.

Arvoisa rouva puhemies! Tämä on todella hyvä pohja, mitä nyt ministeriö ja ympäristö-
ministeri ovat tuoneet esille. Meillä rakentaminen helpottuu sekä taajaan rakennetuilla ase-
makaava-alueilla että yleiskaavan piirissä olevilla maaseutualueilla. Asemakaavaa voi-
daan uudistaa vaiheittain ja vanhentuneen yleiskaavan rajoittamatta. Esimerkiksi raken-
nusten käyttötarkoituksen muutokset ovat helpompia ja täydennysrakentaminenkin on hel-
pompaa.

Yleiskaavan perusteella voidaan laajemmin myöntää rakennuslupa myös rakennuspai-
neen alla oleville alueille, kuten kasvavat kylät ja niiden ympäristö. Ei siis tarvitse mennä
enää edes kyläkaavan tarkkuuteen, vaan yleiskaava riittää. Tässä oli oppositiokin jo huo-
lissaan siitä, miten kylät ja niiden ympäristö kasvavat ja mitenkä ne kehittyvät. Mutta mi-
nun mielestäni kunnissa on tälläkin hetkellä järki, ja se järki tulee sitä kautta, kun kunnan
rakennusjärjestyksessä määritellään asiat, ja toiseksi, kyllähän siinä nyt täytyy järki olla,
mitenkä ne kylätaajaman palvelut liittyvät kuntien velvoitteisiin esimerkiksi vanhusten-
huollon osalta ja myös koululaisten matkojen osalta. En usko, että tässä mikään kunta läh-
tee täysin korpeen, kymmenien kilometrien päähän hyväksymään ympärivuotista asuntoa,
jos on nämä jonkinasteiset kriteerit, että sinne täytyy myöhemmin viedä palvelut. Tämä on
kuntien osalta semmoinen keskustelu, että missä se raja kuntakeskuksesta sitten menee,
mutta näen, että nämä lähipalvelut, koulu ja myös vanhustenhoitopalvelut, tulee taata, kun
tulevaisuuden rakennuksia ja rakennuslupia myönnetään. Tokihan meillä nyt tällä hetkellä
on hyvin paljon maaseutualueilla rakennuksia, jotka ovat olleet pysyviä ja ovat muuttuneet
lomakäyttöön.

Kunta voi merkitä alueen, jolle tehdään kerralla yhteinen suunnittelutarveratkaisu, ei
enää erillistä suunnittelutarveratkaisua yhtä rakennuslupaa kohti. Termi "haitallinen yh-
dyskuntakehitys" poistuu suunnittelutarveratkaisujen määrittelystä. Tämä on ainakin sem-
moinen puristaja ollut koko ajan meillä suunnittelutarvealueilla, että pitää kiristää siellä eli
22



Pöytäkirjan asiakohta PTK 126/2016 vp
ehkäistä maaseuturakentaminen eri tavoin, ja tämä sanamuoto ainakin on ollut yksi, mikä
on aina helähtänyt siinä kohtaa. Eli mielestäni pitää mahdollistaa eikä aina poissulkea näi-
tä mahdollisia rakennustarpeita.

Vapaa-ajanasuntoja on helpompi kunnan päätöksellä muuttaa vakituiseen asumiseen.
Uskon, kuten sanoinkin, että se järki on varmaan kunnissa.

Tämä vähittäiskaupan suuryksiköiden laatumääritysten poistaminen ja kokorajan nosta-
minen lisää tasavertaisuutta eri toimijoiden välillä. Pakko ei ole rakentaa. Valtio jättää
enemmän harkintaa kunnille. Liikenne- ja saavutettavuuskysymykset velvoitetaan ratkai-
semaan lupia myönnettäessä.

Kaiken kaikkiaan kuntien päätösvalta siis kasvaa oman alueensa kehittämisessä, maan-
käytössä ja rakentamisessa. Alueellisen kehittämisen edellytykset voimistuvat. Maakunta-
uudistuksen kunnalle antama merkittävä elinvoimatehtävä, joka on tulossa, saa tästä
MRL:stä muutokseen tukea. Uudistuksen myötä kuntien reagointinopeus rakennustarpee-
seen paranee. Kunnilla on edelleen kaavoitusmonopoli. Jotta asiat rullaavat hyvin, kunnan
omien toimien riittävyys on ehdoton edellytys. 

Miten kunnissa sitten toiminta menee eteenpäin? Minun mielestäni tämä on virkamies-
kysymys ja asennekysymys mutta toisaalta kysymys siitä poliittisesta vaikutusvallasta,
mikä meille jää. Jotta lain vaikutukset näkyvät käytännössä kaavoituksen ja rakentamisen
helpottumisena, on kuntien tarkistettava myös omia toimintatapojaan ja omaa sääntelyään,
kuten rakennusjärjestystä. Kuntien ei kannata yli- eikä alisäännellä itseään liian kankeiksi.

15.38 Reijo Hongisto ps:  Arvoisa puhemies! Tällä hetkellä rakentamista tarkastellaan
monelta kantilta — on yleiskaavaa, asemakaavaa, ranta-asemakaavaa, maisematyölupaa,
suunnittelutarvealueita ja niin edelleen — ja kaikkeen kaavoitukseen liittyy neuvottelupro-
sesseja eri viranomaisten, kunnan ja kuntalaisten välillä. Näihin prosesseihin liittyy vali-
tusoikeus, monta kertaa valitusoikeus on johtanut monen hyvän ja työllistävän investoin-
nin viivästymiseen taikka estänyt sen jopa kokonaan. 

Voimassa oleva laki edellyttää rakentajalta luvan. Lupia on useita riippuen rakennus-
hankkeesta. Rakennuksen rakentamiseen tarvitaan rakennuslupa. Rakennuslupa tarvitaan
myös sellaiseen korjaus- ja muutostyöhön, joka on verrattavissa uuden rakennuksen raken-
tamiseen sekä sellaiseen rakennuksen laajentamiseen tai muutostyöhön, jolla voi olla vai-
kutusta rakennuksen käyttäjän turvallisuuteen tai terveyteen. Vähäisempään rakentami-
seen vaaditaan toimenpidelupa tai ainakin ilmoitus rakentamista valvovalle taholle, joka
on yleensä kunta. 

Tämän esityksen selkeänä tavoitteena on selkeyttää ja joustavoittaa asemakaava-aluei-
den ulkopuolisten alueiden maankäytön suunnittelua ja ohjaamista, nopeuttaa asemakaa-
vamuutoksia, helpottaa vapaa-ajanasuntojen muuttamista pysyvään asumiseen, rajata ely-
keskusten valvontatehtävää ja valitusoikeutta maankäyttö- ja rakennuslain mukaisissa
asioissa, vähentää lakisääteisten viranomaisneuvottelujen määrää ely-keskusten ja kuntien
välillä ja lisätä kuntien vastuuta alueidenkäytön suunnittelussa. 

Arvoisa puhemies! Minä kannatan lakiesitystä. 

15.40 Eero Lehti kok: Arvoisa rouva puhemies! Pienten liikkeiden supistuminen luku-
määräisesti varsinkin elintarvikesektorilla johtuu asiakaskäyttäytymisestä ja myös siitä,
että vanhoissa liiketiloissa ei ole helppoa enää järjestellä esimerkiksi hygienian, kylmäti-
lojen ja muiden laitteiden sopivuutta, mutta pienet liiketilat ovat erikoistumassa toisenlai-
23



Pöytäkirjan asiakohta PTK 126/2016 vp
siin tarpeisiin. Ostajat suosivat Suomessa, jos on vaihtoehtoja, harvoja ostoskertoja per
viikko. Ennen tehtiin 5—6 kertaa ostoskäyntejä, nyt tehdään 1,5 kertaa elintarvikeostoja,
koska kotitalouksien kylmätilat ovat vuosikymmenten aikana monipuolistuneet ja monin-
kertaistuneet. Tätä kautta on saatu myös kilpailukykyisempiä hintoja. Suomen hintataso
johtuu, kuten täällä on mainittu, arvonlisäverosta ja pitkistä kuljetusmatkoista ja saattaa
olla myös osaksi seurausta siitä, että kauppa on aika keskittynyttä. (Riitta Myller: Ai saat-
taa olla!) Valikoimat ovat isoissa liikkeissä moninvertaiset, sen sijaan näihin pieniin liike-
tiloihin on erikoistumassa sellaisia liikkeitä, jotka tarjoavat laajan sortimentin, mutta jokai-
sessa tuoteryhmässä on korkeintaan kaksi tuotetta saatavilla, kun suurissa yksiköissä voi
olla jopa 100 erilaista maitotuotettakin tällä hetkellä myynnissä. 

Vaimoni oli 32 vuotta Vantaan asemakaavasuunnittelijana, ja sinä aikana Vantaa kasvoi
34 000 ihmisen pienestä maalaiskunnasta yhdeksi Suomen suurimmista kaupungeista.
Kaavoitus on aivan olennainen tekijä. Jos kunta hoitaa kaavoituksen hyvin, se menestyy,
jos huonosti, se ei menesty. Kuntien välinen kilpailu on kovaa, ja jatkossa varmasti kunnat
joutuvat vielä enemmän kilpailemaan kaavoituksen keinoin, koska sosiaali- ja terveyspal-
velut menevät maakuntatasolle. 

Mutta kaavoittaminen kunnassa on demokraattista toimintaa. Keravalla, missä olen toi-
minut valtuutettuna ja usein kunnallisasioissa kaavoituksesta vastaavan lautakunnan tehtä-
vissä ja jopa puheenjohtajana, kunnallisessa demokratiassa eli kuntatasolla osallistuu usein
lähes sata henkilöä asemakaavan valmisteluun joko kunnanvaltuutettuna, hallituksen jäse-
nenä tai lautakunnan jäsenenä, ja yleensä vähänkin merkittävämmistä asemakaavamuutok-
sista pyydetään paikkakunnalla toimivilta yhdistyksiltä lausunto. Kunta tuntee ilman muu-
ta olosuhteet paremmin kuin ely-keskus, jossa yleensä virkamies tuntee paikkakunnan ni-
meltä, on ehkä pari kertaa käynyt, ja jos tulee paikkakunnalle, haukkuu kunnan kaavoitta-
jat, jos kunnan kaavoitus on nopeatempoista.

Täällä Etelä-Suomessa kuntien välinen kaavoituskilpailu vaikuttaa siihen, tuleeko paik-
kakunnalle yrityksiä, työpaikkoja ja niin edelleen. Täällä mainittiin Kittilä. Aikoinaan Ko-
lari ei ottanut lentokenttää, olisi sen saanut, Kittilä otti. Parivertailu Kittilä—Kolari tekisi
varmasti aika monelle hyvää. Tietysti se on makukysymys, mistä itse tykkää, mutta Kittilä
on todennäköisesti koko maan tasolla yksi niistä maalaiskunnista, jotka ovat eniten pääs-
seet eteenpäin. 

25 vuotta sitten Valtionhallinnon kehittämiskeskuksen seminaarissa sanoin, että silloi-
nen maakuntahallinto voisi siirtyä konsulttipohjaiseksi: kunta ostaa tai joku ostaa heidän
palvelujaan siinä määrin kuin katsovat niiden olevan oikeutettuja ja hinnaltaan sopivia. Sil-
loin minulle naurettiin, oikein koko sali remahti, että se ei tule ikinä tapahtumaan Suomen
kaltaisessa maassa, jossa keskusjohtoisuus eli Gosplan-periaate on niin voimakas rakenta-
misessa. Nyt olen onnellinen siitä, että tässä esityksessä se on. (Toimi Kankaanniemi: 25
vuotta piti odottaa!)

15.44 Leena Meri ps: Arvoisa puhemies! Edustaja Lehti puhui järkeviä tuosta kunnan
kaavoituksesta. Itsekin olen tässä joitakin vuosia ollut kunnallispolitiikassa ja kaupungin-
hallituksessa ja -valtuustossa ja sitten vielä ympäristövaliokunnassa kaupunginhallituksen
edustajana, ja siinä on monenmoista mutkaa, ja se on ihan tosiasia, että siellä ihmiset kai-
kista parhaiten tietävät ne olosuhteet, ja se on aina sitä parhainta lähidemokratiaa juuri tä-
mäntyyppisissä asioissa.
24



Pöytäkirjan asiakohta PTK 126/2016 vp
Hallituksella on ollut tämä sujuvoittaminen ja normien purku yhtenä kärkihankkeena
siinä mielessä, että ihmiset kokevat raskaaksi, jos on kovin paljon lupamenettelyitä ja lo-
makkeita täytettäväksi ja hankkeet viivästyvät. Tuossa ministeri Tiilikainen vastasikin ky-
symykseen, että tässä kokonaissäästöksi on arvioitu — sitä on tietysti ollut vaikea arvioida
— noin 10 prosenttia rakennuskustannuksista, ja se on todella paljon. Ja jos ajatellaan
myös sitä, että hankkeet nopeutuvat, niin jos olet yrittäjä ja lähdet jotakin hanketta vie-
mään eteenpäin, niin se, että sen saa nopeasti liikkeelle, on erittäin tärkeää.

Tuo, mistä olin myös ilahtunut, oli se, että tämä valituslupamenettelyuudistus etenee oi-
keusministeriön ja ympäristöministeriön yhteishankkeena. Ministeri Tiilikainen kertoikin,
että on tämä yhden luukun periaate myöskin elikkä tulisi yksi päätös ja yksi valitus, ja se-
kin jo jouhevoittaa. Nythän on niin, että samassa hankkeessa saattaa olla useampia lupia, ja
joskus on niin, että niistä luvista vielä valitetaan eri hallinto-oikeuteen. Elikkä voi olla var-
sin kummallinen lopputulos: hankkeen eri osista tulee eri päätökset, ja lopputulos voi olla
hyvinkin ristiriitainen. Olisi hieno asia, että päästäisiin yhteen päätökseen ja yhteen vali-
tukseen yhdelle hankkeelle — varmasti nopeuttaisi.

Edustaja Adlercreutz täällä puhui kuntien osaamisesta, ja ministeri Tiilikainenkin toi
esille sitä, että kunnat voisivat tehdä yhteistyötä. Kun meillä oli viime hallituskaudella
tämä pakollinen Kuntaliiton selvitys, joka piti Keski-Uudellamaalla tehdä, niin se oli se
hyvä puoli siinä, että meillä entisestään yhteistyö parani kuntien välillä, ja siitä innoittu-
neena meillä on nyt Järvenpäässä ja Hyvinkäällä yhteinen rakennusvalvonta ja meillä on
yhteinen johtava rakennusvalvoja, ja saadaan yhdenmukaisia käytäntöjä ja osaamista jaet-
tua puolin ja toisin toisillemme.

Sitten sanon vielä muutaman sanan tästä vapaa-ajan asuinrakennusten käyttötarkoituk-
sen muuttamisesta pysyvään asumiseen. Sitä ei välttämättä tule äkkiselleen ajateltua, mi-
ten paljon hankaluuksia aiheuttaa se, jos ei sitä vapaa-ajan asuinrakennuksen käyttötarkoi-
tusta missään olosuhteissa voi muuttaa. Tällä hetkellähän tilanne on se, että ihmiset ovat
muuttaneet näihin vapaa-ajanasuntoihinsa, ja joskushan se voi olla vaikka heidän ainoa
asuntonsa, käytännössä.

No, maistraatit ovat sitten antaneet ohjeita siitä, miten menetellään väestökirjanpidossa,
ja maistraattien ohjeiden mukaan kotikunnan vaihtuminen vapaa-ajanasunnon sijaintikun-
taan katsotaan mahdolliseksi — vaikka sitä käyttötarkoitusta ei muutettaisi — jos asukas
on voinut osoittaa, että hänellä on kiinteä yhteys sinne sijaintikuntaan. No, nyt se kuulos-
taa hyvältä. Että voi sitten saada sinne muuttaa ja sitten postiosoitteen sinne, niin postipa
kulkee sinne. Mutta sitten väestökirjanpitoon sinut merkitään henkilöksi vailla vakinaista
asuntoa. Tämä maistraatin tekemä ratkaisu siitä, että sinä asut siellä ja saat postin sinne, ei
sido muita viranomaisia — ei kuntaa, ei verottajaa, ei Kelaa — ja ne tekevät edelleen oman
toimialansa ratkaisuja. Kun henkilön monet oikeudet on sidottu tähän kotikuntaan ja sii-
hen, että kuntaa sitoo se ratkaisu, missä asut, niin monet palvelut ovat sidottuja tähän, myös
esimerkiksi vaalikelpoisuus kunnallisvaaleissa. Täällä hallituksen esityksessä on tuotu
esiin, että jos on vailla vakinaista asuntoa, niin se on vaikuttanut myös siihen, että ei ole
saanut luottokorttia tai lainaa. Että monilla on tekniseltä tasoltaan erittäin laadukkaita kak-
kosasuntoja, ja on se aika hullua, että silloin olet vailla vakinaista asuntoa etkä saa edes
luottokorttia tai lainaa. Aika kummallisen kuuloista, kun eletään 2000-luvulla. Kyllä mei-
dän on hyvä siirtyä tältäkin osin eteenpäin. Halusin tästä tuoda pikkuisen tätä yksityiskoh-
taa, että tämä avautuu vielä paremmin.
25



Pöytäkirjan asiakohta PTK 126/2016 vp
15.49 Eerikki Viljanen kesk: Arvoisa puhemies! Ensin kommentti: Edustaja Hassi piti
aiemmin erittäin kriittisen puheenvuoron tästä lakiesityksestä, enkä allekirjoita puheen-
vuoroon sisältynyttä väitettä hakkuiden maisematyölupien poistumisen negatiivisista vai-
kutuksista maa- ja metsätalousalueilla. Puheenvuorosta saattoi saada sellaisen kuvan, että
jatkossa metsiä voisi hakata miten ja milloin vain, ja näinhän ei ole. Jatkossakin hakkuista
pitää tehdä ennalta hakkuuilmoitus, jonka kautta hakkuiden metsälainmukaisuutta valvo-
taan. Vaatimus maisematyöluvista maa- ja metsätalousalueella oli päällekkäistä byrokrati-
aa, jonka joutaa poistaa.

Arvoisa puhemies! Tämä maankäyttö- ja rakennuslain uudistus tulee todella tarpeeseen.
Turhan jäykkyyden poistaminen rakentamisen säätelystä, byrokratian karsiminen ja kun-
tien itsemääräämisoikeuden vahvistaminen ovat todella tervetulleita asioita. Ely-keskus-
ten roolin selkiytyminen neuvovaan ja ohjeistavaan rooliin suoran ohjaamisen sijasta vah-
vistaa kansanvaltaa, vahvistaa kuntalaisten valitsemien luottamushenkilöiden valtaa päät-
tää demokraattisesti virkavastuulla tehtävän esittelyn pohjalta kunnissa siitä, miten kun-
tamme rakentuvat.

Jatkossa kunnilla onkin huomattavasti enemmän valtaa päättää rakennusluvista, myös
niistä paljon puhutuista haja-asutusalueiden rakennusluvista. Tämän uudistuksen toteu-
tuessa nykyistä vapaampi rakentamisen säätely on enää kunnista kiinni. Tämä on tervetul-
lut uudistus, jolla meidän kaikkien valinnanmahdollisuudet siitä, missä haluamme asua,
elää, yrittää ja tehdä työtä, tulevat vahvistumaan. Rakentamisen säätelyssä siirrytään nyt
virkamiesvallasta kohti kansanvaltaa, ja se on oikea suunta.

15.51 Toimi Kankaanniemi ps: Arvoisa rouva puhemies! Tässä on jo käyty läpi aika tar-
koin nämä asiat, mitä tämä paketti sisältää. Totean ehkä vastoin sitä, mitä edustaja Hassi ai-
kaisemmin sanoi: minun mielestäni tässä on yhdeksän hyvää asiaa ja yksi asia, joka on hie-
man hankala.

Tällä paketilla vahvistetaan kuntien omaa päätösvaltaa, ja kunnissahan lopullista päätös-
valtaa käyttävät kuntalaisten valitsemat luottamushenkilöt. Heidät valitaan vapaissa vaa-
leissa. Ely-keskuksen sinänsä pätevät virkamiehet eivät ole kansan valitsemia, mutta heillä
on nyt ollut tähän asti mielestäni liiankin suuri valta näissä kysymyksissä.

Kun sote- ja maakuntauudistus nyt toteutuu, kunnilta poistuu huomattava määrä päätös-
valtaa ja kuntien ehkä keskeisimmäksi toimialaksi jää elinkeino- ja elinvoimapolitiikka.
Nämä maankäyttö ja rakentaminen ja niihin liittyen asuminen ja yrittäjyys ovat todella tär-
keitä osia tässä suhteessa, ja tämä siis vahvistaa tältä osin aivan hyvin kunnallista demo-
kratiaa. Toivoisin kyllä, että hallitus miettisi vielä aluearkkitehtijärjestelmän ottamista uu-
delleen käyttöön niitten kuntien osalta, joissa ei ole riittävää asiantuntemusta, kun valta li-
sääntyy.

Arvoisa puhemies! Se, mikä tässä on arveluttavaa mielestäni, on nämä kaupan suuryk-
siköt. Niillä on tavattoman vahva keskittävä vaikutus sekä kaupunkikeskusten autioittami-
sessa että sitten semmoisen ison kauppakeskuksen ympäristössä. Tutkimusten mukaan
jopa 50—100 kilometriä on vaikutusalue, jossa pienkaupat, lähikaupat saattavat menettää
kannattavuutensa. Siihen pitää vakavasti valiokunnan paneutua, miten tämä voitaisiin es-
tää.

15.53 Satu Hassi vihr (vastauspuheenvuoro): Arvoisa puhemies! Olen iloinen siitä, että
myöskin edustaja Kankaanniemi on todennut, vaikka onkin hallituspuolueen kansanedus-
26



Pöytäkirjan asiakohta PTK 126/2016 vp
taja, tämän kaupan suuryksikköjä koskevan asian ongelmallisuuden hallituksen esitykses-
sä.

Edustaja Viljanen kun puhui näistä maisematyöluvista, niin korostan sitä, että nykykäy-
täntöhän ei tarkoita sitä, että tämä maisematyöluvan vaatiminen tarkoittaisi hakkuiden es-
tämistä, vaan kyse on siitä, että kunnalliset päättäjät ja kansalaiset voivat vaikuttaa siihen,
millä tavalla hakkuut tehdään. Kuten puheenvuorossani totesin, tämä lupaharkinta maise-
matyölupia käsiteltäessä on johtanut siihen, että avohakkuiksi ajatelluista hakkuista osa on
toteutettu poimintahakkuina, mikä on metsien virkistyskäytön ja myöskin luontoarvojen
kannalta parempi asia. Minusta on tosi huono juttu, että hallituksen esitys tätä mahdolli-
suutta heikentää.

Puhemies Maria Lohela: Listalle.

15.54 Esko Kiviranta kesk: Arvoisa puhemies! Tällä hallituksen esityksellä on paljon
hyviä tavoitteita nimenomaan siinä suhteessa, että kunnille halutaan antaa lisää mahdolli-
suuksia määrätä asioista. Mikä on sitten konkretia? Ilmeisesti tämä konkretia tulee ole-
maan kovin erilainen eri kunnissa, ja nähtäväksi jää, mihin nämä käytännöt tulevat muo-
toutumaan. Myöskin maakuntakaavoilla tulee olemaan erittäin suuri merkitys. Täällä on
mielenkiintoisia käsitteitä, esimerkiksi mikä on maakunnallisesti merkittävä asia, milloin
rakennus on maakunnallisesti merkittävä ja niin edelleen. Minkälaisen sisällön tällaiset tu-
levat saamaan? Suurinta konkretiaa tässä esityksessä varmaan edustavat vähittäiskaupan
suuryksiköitten enimmäiskoon kasvattaminen ja laatuun liittyvät kysymykset. Näistähän
voidaan puhua hyvin pyhimysmäisesti, mutta luulen, että suunta on kuitenkin kaikkien
meidän asioinnissa näitä suuryksiköitä kohti.

Sitten edustaja Viljanen täällä hyvin valotti tätä maisematyöluvan päällekkäisyyttä.
Metsälainsäädäntö kyllä hoitaa näitä asioita, ja minusta on erittäin hyvä, että puiden kaata-
miseen ei tämmöistä maisematyölupaa enää jatkossa vaadittaisi maa- ja metsätalousalueil-
la, jotka on merkitty yleiskaavaan, ja myöskin metsän uudistamiseen liittyvä maanmuok-
kaus voitaisiin suorittaa ilman maisematyölupaa.

Mitä sitten tähän aurinkopaneeliasiaan tulee, niin tässäkin on aika merkittävää tulkintaa
tiedossa, kun ruvetaan tulkitsemaan sitä, mikä vaikuttaa merkittävästi kaupunkikuvaan.
Siihenkin tulee tietysti omat tulkintakäytäntönsä ajan mittaan.

15.56 Markus Lohi kesk: Arvoisa puhemies! Tässä keskustelussa ja debatissa on kehuttu
tätä hallituksen esitystä niin vuolaasti, etten lähde sitä toistamaan. Voin vain todeta, että
minustakin tämä on erittäin hyvä esitys. Ehkä tässä se ainoa vika on se, että tämä tulee niin
myöhään, mutta siitäkään ei tätä hallitusta voi syyttää. Se on tietenkin pitempi polku, että
ollaan tähän päädytty, että meillä on kaavoitus- ja maankäyttöprosesseista tullut niin mo-
nimutkaisia ja aikaa vieviä. Usein on kuullut, että meillä makaa satojen miljoonien hank-
keita odottamassa toteutusta, kun kaavoitus- tai rakennuslupaprosessit ovat viivästyttäneet
niitä. Tämä tietenkään ei meidän talouden kasvulle ja työllisyydelle ole järkevää. Sen takia
on erinomaista, että tämä esitys on meillä nyt käsittelyssä.

Mutta pohjimmiltaan, kun tätä on kuunnellut, niin voi todeta, että tässäkin on kysymys
varmaan ajattelutavasta ja, voi sanoa, ideologiastakin: On niitä, jotka uskovat siihen, että
kunnallinen päätöksenteko ja ihmisiä lähellä oleva päätöksenteko saa aikaan järkeviä pää-
töksiä, ja uskovat, että olemassa olevien lakien puitteissa, jotka ohjaavat tätä päätöksente-
27



Pöytäkirjan asiakohta PTK 126/2016 vp
koa, pystytään tekemään pitkäjänteistä ja viisasta politiikkaa. Ja sitten on toisella puolella
ollut, etenkin täällä vihreiden ja vasemmistopuolueiden puolella, puheenvuoroja, joissa on
korostettu sitä, että on parempi, että on ohjausta, valvontaa ja kontrollia, jottei tulisi vahin-
koa. 

On viitattu muun muassa Kittilään, mutta minun täytyy kyllä tunnustaa, että jos katso-
taan pitkällä aikavälillä, niin Kittilä on erinomainen esimerkki siitä, että siellä kunnallinen
päätöksenteko on pystynyt yhteensovittamaan erilaisia maankäytön intressejä ja saamaan
aikaan, niin että siellä on valtavan kehittynyt luontomatkailu pystynyt kehittymään ja toi-
saalta samaan aikaan siellä on Euroopan suurin kultakaivos ja ne pystyvät elämään sulassa
sovussa. 

Sen vuoksi voin vain lopuksi todeta, että uskon kyllä siihen, että päätöksiä syntyy par-
haiten ihmisiä lähellä.

15.59 Sami Savio ps: Arvoisa puhemies! Tälläkin hallituksen esityksellä muun muassa
viime vuoden eduskuntavaalikampanjoissa ja kevään 2015 hallitusneuvotteluissa koroste-
tut norminpurkutalkoot etenevät merkittävästi.

Vuosi sitten hyväksytyn lakimuutoksen myötä maakuntakaavoja ja kuntien yhteisiä
yleiskaavoja ei ole enää tänä vuonna tarvinnut vahvistaa ympäristöministeriössä. Paikalli-
set olot tunnetaan maakunnissa paljon paremmin kuin pääkaupunkiseudulla tai erinäisissä
virastoissa. Tänä vuonna kunnille on taas annettu valta määrätä rantarakentamisen poik-
keusluvista, minkä avulla kunnilla on nyt mahdollisuus saada omien toimiensa myötä lisää
vapaa-ajan asukkaita, ostovoimaa ja kysyntää paikallisten yritysten tuotteille ja palveluil-
le. Tämä kaikki antaa liikkumavaraa myös ensi keväänä valittaville kunnallisille luotta-
mushenkilöille, kuten edustaja Kankaanniemikin äskeisessä puheenvuorossaan korosti.

Arvoisa puhemies! Tämä käsittelyssä oleva hallituksen esitys maankäyttö- ja rakennus-
lain muuttamiseksi on siis tätä samaa hyvää ja oikeansuuntaista jatkumoa. Tämän hallituk-
sen esityksen myötä muun muassa helpotetaan asemakaavoitusta, lisätään kuntien mahdol-
lisuuksia päättää rakennusjärjestyksessä vapaa-ajanasuntojen käyttötarkoituksen muutta-
misesta sekä joustavoitetaan maa- ja metsätalouteen liittyvää rakentamista monien muiden
hyvien toimenpiteiden lisäksi.

Arvoisa puhemies! Tässä esityksessä mainitut toimet lisäävät jälleen paikallista itse-
määräämisoikeutta ja mahdollistavat nykyistä laajemmin muun muassa asutuksen järjestä-
misen kuntalaisten todellisia tarpeita palvelevalla tavalla. Tämä kaikki lisännee yhteisöjen
elinvoimaa ja taloudellista aktiviteettia koko maassa, mikä on varmasti meidän kaikkien
kansanedustajien yhteinen tavoite.

16.01 Hannu Hoskonen kesk:  Arvoisa rouva puhemies! Hallituksen esitys maankäyttö-
ja rakennuslain muuttamiseksi on erittäin hyvä ja kannatettava. Se on linjassa hallitusoh-
jelman kanssa siinä, että byrokratiaa tällä vaalikaudella puretaan ja luodaan intensiteettiä,
voimaa suomalaiseen yritystalouteen ja koko Suomeen, ei vain pelkkiin suuriin kasvukes-
kuksiin vaan koko Suomeen. Siinäkin mielessä tämä lakiesitys on erittäin hyvä.

Asemakaava-alueiden ulkopuolisten alueiden maankäyttöä helpotetaan tällä ratkaisul-
la. Kunnallahan tietenkin on oikeus myöntää se rakennuslupa sinne, ja juurihan olemme
hyväksyneet lain, jolla saa esimerkiksi kesämökin muuttaa pysyväksi asumukseksi raken-
nuslupaa hakemalla kunnasta, ja se on kunnan asia, myöntääkö se vai eikö myönnä. On
syytä muistaa tässä asiassa, että kunnillahan tietenkin on kaavoitusmonopoli. Sellainen
28



Pöytäkirjan asiakohta PTK 126/2016 vp
menettely, johon aikaisemmin on tässä maassa vahvasti uskottu, että kaikki valvotaan yl-
häältä päin ja jostakin keskusvirastosta, jopa valtakunnan tasolta, ministeriöstä, on mieles-
täni ollutta ja mennyttä aikaa. Totta kai isot linjat pitää aina suunnitella valtakunnan tasol-
la, mutta itse tämä käytännön toteutus pitää hajauttaa kuntiin, ja sitähän tässä ollaan teke-
mässä.

Kunta voi todellakin rakennusjärjestyksessään määrätä alueet ja edellytykset, joilla va-
paa-ajan asunnon käyttötarkoituksen voi muuttaa pysyväksi asunnoksi ilman poikkeuslu-
paa tai suunnittelutarveratkaisua. Tähän pitää lisätä vielä se tosiasia, että kun ympäristöva-
liokunta laatii tästä mietinnön aikanaan, niin siihen mietintöön tulee kirjata huolellisesti se,
että niillä alueilla, missä on voimassa oleva rantakaava tai osayleiskaava, jonka perusteella
rantaan on rakennettu kesäasuntoja, kunta voi koko kaavaa muuttamatta myöntää sen ra-
kentamisluvan, niin että kesäasunnosta tulee pysyvä asunto. Tämä kesäasunnon muuttami-
nen pysyväksi asumukseksi on nähty mörkönä, mutta sehän on suuri mahdollisuus, koska
ihmisellä, joka tällä hetkellä asuu kesämökissään käytännössä ympäri vuoden, pitää olla
sitten kakkosasunto jossakin, ja hän ajaa sitä väliä, seilaa jatkuvasti, jolloin syntyy lisäkus-
tannuksia, eikä se ole millään muodoin hyvä sellainen menettely. Tämän takia tämä tulee
kirjata myös tähän lakiin, perusteluosaan, että myös kaavoitetulla alueella rakennettaessa,
kun oma kesämökki muutetaan pysyväksi asumukseksi, riittää tällainen kunnan rakennus-
lautakunnan lupa, ja sillä sipuli. Turhaa byrokratiaa pitää karsia, koska se ei tuota mitään
muuta kuin kustannuksia. 

Kunnille suunnittelutarvealueiden määrääminen on erittäin suuri suoraan sanoen ki-
rous, koska se aiheuttaa rakentamisen pysäyttämisen vuosiksi eteenpäin. Koko kehitys
kunnassa pysähtyy, ja onhan aika nurinkurista, että kunta elinkeinopolitiikallaan on luonut
uusia työpaikkoja mutta ei saa sitten suunnittelutarvealueiden takia lähteä suunnittele-
maan uusia asuinalueita paikkakunnalle muuttaville ihmisille. Aivan nurinkurista politiik-
kaa, mutta nyt tähänkin politiikkaan, tähänkin asiaan saadaan korjaus. Tämä on erittäin
suuri muutos, ja sitä tervehdin suurella ilolla.

Kaavoitus on tänä päivänä erittäin monimutkaista toimintaa, ja tässä keskustelussa on
käyty vähän kummallisilla raiteilla. Nimittäin on epäilty, löytyykö kunnista osaamista ja
taitamista näihin kaava- ja muihin rakentamisasioihin. Totta kai löytyy. Ja jos ei löydy, niin
sitähän silloin hankitaan siihen kuntaan. Kyllä meillä tänä päivänä Suomessa on koulutus-
taso sen verran korkea, että kaavoitusalan ihmisiä, rakentamisalan ihmisiä, geodeetteja,
diplomi-insinöörejä, rakennusinsinöörejä, arkkitehteja, mitä vain löytyy. Älkäämme tehkö
siitä ongelmaa, kun se ei mikään ongelma ole. Kun kaavoitusasiat kuuluvat kuitenkin kiis-
tatta kunnille, niin sitä mahdollisuutta pitää käyttää. Se ylhäältä johdetun yhteiskunnan me-
nettely, mitä tässä salissa on peräänhuudettu monella suulla, on menneen maailman lumia.
Ruotsi on tässä asiassa meitä edellä paljon, paljon. Sen takia siellä Ruotsissa talous menee
erittäin hyvin. Kasvu on siellä vahvaa, ollut myös näiden lama-vuosien ajan. Toki siihen on
monta muutakin syytä, mutta tässä on siihen yksi syy. 

Sitten vielä pari asiaa, arvoisa rouva puhemies! Kun kunnat tekevät kaavojaan, niin se
on aivan selvä asia, että yksikään kunta ei tee sellaista kaavaa, että se tekisi oman elinym-
päristönsä huonoksi tai epäviihtyisäksi. Ei varmasti löydy Suomessa yhtään semmoista
kuntaa. Tämän takia pitää muistaa se, että kunnat ajattelevat aina omaa parastaan ja omien
asukkaittensa parasta. Ne pelot, mitä tämän keskustelun aikana on lietsottu siitä, että maa-
ilma menee piloille, eivät pidä paikkaansa. Maaseudulle rakennettavat asumukset, talot,
varastot, tuotantotilat, lähes poikkeuksetta ovat puurakennuksia. Kaikki me muistamme,
29



Pöytäkirjan asiakohta PTK 126/2016 vp
ihan tuoreessa muistissa on tämä Pudasjärven tapaus. Kun Pudasjärvellä meni kivestä ra-
kennettu koulu piloille homeen takia, niin sinne rakennettiin nyt puusta valtava koulukom-
binaatti, joka varmasti pysyy tuoreena ja terveenä ja auttaa niitä lapsia siellä oppimaan hy-
vässä ympäristössä, raikkaassa ilmassa. Se on vuoden ympäristöteko, koska sinne on sato-
ja, jopa tuhansia kuutioita käytetty puutavaraa siihen taloon, koulurakennukseen, koulu-
kiinteistöön, ja se on erittäin hyvä niin asukkaittensa kannalta kuin ympäristön kannalta ja
se on myös teknisesti erittäin toimiva. Vuoden ympäristöteko, sanoisin, ja sitähän se var-
maan onkin, ja se tulee saamaan kaikki mahdolliset palkinnot, mitä saatavissa on ja sille
koululle kyllä kuuluu. Tästä soisi myös kaupungeissa otettavan esimerkkiä, niin että puus-
ta rakennettaisiin paljon enemmän. Kaikki Suomen pientalothan on rakennettu lähes poik-
keuksetta puusta, muutamia tiilitaloja toki siellä seassa on, mutta nimenomaan, että puusta
kun rakennetaan, se on elävä materiaali, se on hengittävä ja asukkailleen hyvin suosiolli-
nen materiaali. Toivon, että tässä asiassa Suomen eduskunta pääsee niiden vanhojen käsit-
tämättömien pelkojensa yli ja myöntää sen, että maaseudulle pitää hyvin rakentaa ja ni-
menomaan käyttää sinne puuta, niin kuin maaseudun ihmiset tekevätkin. Siellä maaseudul-
lahan sitä puuta on. 

Tämän takia tämä lakiesitys on erittäin kannatettava ja hyvä, ja toivon sille menestystä.
Ja kuten ministeri Tiilikainen omassa puheenvuorossaan sanoi, niin tämähän ei ole ensim-
mäinen ja viimeinen tällä polulla. Tämä on hyvä alku. Maankäyttö- ja rakennuslain koko-
naisuudistaminen käynnistyy lähiaikoina, ja siinä tulee huomioida nämä nyt keskustelussa
olevat asiat vieläkin paremmin, jotta saamme maaseudulle elämää ja Suomeen rakentamis-
ta lisää. Se on ainoa keino torjua tätä voimassa olevaa lamaa.

Keskustelu päättyi.

Asia lähetettiin ympäristövaliokuntaan, jolle talousvaliokunnan on annettava lausunto.
30


