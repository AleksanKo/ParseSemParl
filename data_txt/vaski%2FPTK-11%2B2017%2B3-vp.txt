















































DEM8430.tmp.xml


Pöytäkirjan asiakohta PTK 11/2017 vp
Pöytäkirjan asiakohta 

PTK 11/2017 vp

Täysistunto

Keskiviikko 22.2.2017 klo 13.59—18.51

3. Finavia ja valtionyhtiöiden riskienhallinta
Valiokunnan oma asia O 72/2016 vp
Valiokunnan mietintö TrVM 1/2017 vp

Ainoa käsittely

Toinen varapuhemies Arto Satonen: Ainoaan käsittelyyn esitellään päiväjärjestyksen 3.
asia. Käsittelyn pohjana on tarkastusvaliokunnan mietintö TrVM 1/2017 vp. Keskustelu
asiasta alkaa, tarkastusvaliokunnan puheenjohtaja, edustaja Heinäluoma.

Keskustelu

14.03 Eero Heinäluoma sd (esittelypuheenvuoro):  Arvoisa puhemies! Lähtökohdat tä-
män tarkastusvaliokunnan mietinnön tekemiselle syntyivät sen jälkeen, kun Finaviassa oli
tapahtunut johdannaissopimusten teon kautta huomattavaa vahinkoa tuottaneita päätöksiä
yhtiölle ja sitä kautta valtiolle ja tämä asia oli tullut tarkastusviraston tarkistettavaksi. Tar-
kastusvirasto teki kaksi tarkistusta: ensin itse johdannaiskauppoja ja riskienhallintaa kos-
kevan tarkastuksen, joka valmistui 2013, ja myöhemmin erillisen laillisuustarkastuksen,
joka valmistui 2016.

Tarkastusvaliokunta totesi omalta osaltaan, että se ottaa tämän työlistalleen, käy huolel-
la tapahtuneen lävitse sillä periaatteella, että ei ole mitään asioita, joita lakaistaisiin maton
alle, vaan kaikki asiat selvitetään ja läpivalaistaan, jotta tulee varmuus siitä, että veronmak-
sajien rahaa käytetään kontrolloidusti ja vastuullisella tavalla, ja toisaalta, jotta valtion
omistamissa yhtiöissä vallitsee yhteisesti hyväksytty kulttuuri, minkä mukaisesti päätök-
siä tehdään ja niitä valvotaan.

Mitkä ovat tosiasiat tämän selvittelyn pohjalta? Selvää on, että Finaviassa on tehty vuo-
sina 2009, 2010 ja 2011 kyseenalaisia johdannaissopimuksia. Näiden sopimusten alkupe-
räisenä tarkoituksena ja hyväksyttävänä tarkoituksena on ollut suojata luottojen korkoris-
kiä, mutta ne on tehty sillä tavalla, että sopimukset ovat olleet spekulatiivisia. Ne ovat pi-
täneet sisällään myös tuoton mahdollisuuden ja sitä kautta myös huomattavan riskin
epäedullisen korkokehityksen sattuessa. Sopimusten riskeistä ei raportoitu Finavian halli-
tukselle eikä näistä riskeistä kerrottu myöskään Finavian tilinpäätöksissä. Talonpoikaises-
tikin on kuitenkin selvää, että valtionyhtiöiden tehtävänä ei ole toimia spekulanttina mark-
kinoilla, vaan valtionyhtiöiden tehtävä on huolehtia siitä asiasta, jota varten kukin yhtiö on
perustettu. Voi siis sanoa, että johtamisjärjestelmä ja valvonta tältä osin on pettänyt.

Tilintarkastuslautakunta on antanut oman ratkaisunsa asiassa. Lautakunta katsoi, että
päävastuullinen tilintarkastaja on toiminut vuoden 2010 tilintarkastuksen osalta hyvän ti-
lintarkastustavan vastaisesti, ja antoi tästä huomautuksen huomioituaan lieventävänä seik-
 Tarkistettu
4.1



Pöytäkirjan asiakohta PTK 11/2017 vp
kana tilintarkastussuunnitelmassa tehdyt rajaukset, ja tilikauden 2011 päävastuullinen ti-
lintarkastaja sai puolestaan varoituksen.

2012 tappiot tulivat näkyviin ja yhtiössä alkoi asian selvittäminen. Lopputuloksena on,
että kun johdannaissopimukset katkaistiin, yhtiölle tuli tappioita 34 miljoonaa euroa.

Tarkastusvaliokunta on käynyt lävitse yleisemmin riskienhallintaa myös muiden val-
tionyhtiöiden osalta, ja myönteisenä seikkana on todettava, että valiokunnan saaman infor-
maation mukaan muissa valtionyhtiöissä vastaavanlaista toimintaa ja siitä aiheutuneita ris-
kejä ei ole.

Seuraavaksi asian selvittelyyn.
Kun tappiot ja johdannaissopimukset kävivät ilmi, yhtiö käynnisti asian selvittämisen.

Tähän selvittelyyn kaikkine vaiheineen on mennyt erittäin kauan, ja sen seurauksena osa
mahdollisuuksista hakea vahingonkorvauksia on vanhentunut. Johdannaissopimusten mo-
nimutkaisuutta osoittaa osaltaan se, että yhtiöllä meni noin vuoden ajanjakso ennen kuin se
oli ulkopuolisen konsultin avulla selvittänyt, mitä nämä sopimukset pitivät sisällään ja
minkä tyyppisiä riskit asiassa olivat.

Valtiontalouden tarkastusvirasto puolestaan teki oman selvityksensä, joka valmistui
2013, ja virasto antoi tässä suosituksia, minkä mukaan omistajaohjauksessa ja yhtiössä pi-
täisi toimia. Käytännön näkökohtien ohella tarkastusvirasto kirjasi näihin suosituksiin, että
omistajaohjaustehtävästä vastaavan liikenne- ja viestintäministeriön tulee vastaavasti arvi-
oida johdon ja tilintarkastajien toiminnan huolellisuutta.

Tämän mukaisesti jatkoselvittelyä yhtiössä tehtiin. Vuonna 2015 nostettiin vahingon-
korvauskanteita tilintarkastusyhteisö Deloittea vastaan, myös aiempaa hallitusta ja toimi-
tusjohtajaa vastaan, ja lisäksi yhtiö tekee tutkintapyynnön poliisille varatoimitusjohtajan ja
rahoituspäällikön toimista. Tutkintapyyntö tehdään kuitenkin sen jälkeen, kun vahingon-
korvausaika on mennyt umpeen eli on kulut kaksi vuotta työsuhteen päättymisestä.

Valiokunta on käynyt lävitse omistajaohjauksen toimintaa pidemmältä ajalta. Omistaja-
ohjaus- ja vastuulliset ministerit ovat tukeneet asian selvittämistä, vahinkojen rajaamista ja
myös linjausta hakea vahingonkorvausta asiaa koskevien juridisten selvitysten pohjalta.
Tämä linja omistajaohjauksessa on jatkunut aina syksyyn 2015 saakka. Syksyllä 2015 lii-
kenne- ja viestintäministeriön linja tältä osin muuttui. Tässä alkusyksyn tilanteessa valio-
kunnan saaman informaation mukaan myös omistajaohjauksesta vastaava ministeriö on ol-
lut sillä kannalla, että vahingonkorvauskanteessa on perusteltua edetä, ja samalla kannalla
on ollut myös tarkastusvirasto alkusyksystä 2015 pidetyssä neuvottelussa.

Tämän jälkeen asiakirjoista ja valiokunnan saamasta selvityksestä käy ilmi, että minis-
teriössä on ilmeisesti päädytty toiseen arvioon, jonka sisältö on se, että vahingonkorvaus-
kanteista tilintarkastusyhteisö Deloittea vastaan on perusteltua luopua ja yrittää hakea so-
vintoratkaisua. Perusteet tähän on tuotu valiokunnan mietinnössä esille.

Myös valtioneuvoston omistajaohjaus on ollut useampaan kertaan asian kanssa tekemi-
sissä. Valtioneuvoston omistajaohjausyksikön kanta on sekin elänyt syksyn 2015 aikana,
ja se tuli siihen lopputulokseen marraskuun 19. päivänä, että se antoi suosituksia ministe-
riölle siitä, minkä mukaan kannattaisi asiassa toimia. Näihin suosituksiin kuuluu vahingon-
korvauskanteessa eteneminen ja ylimääräisen yhtiökokouksen pitäminen.

Miten kaikkea tapahtunutta pitää arvioida? Valiokunnan oma käsitys kaiken kuulemi-
sen pohjalta on, että yhtiössä on ollut erityisesti rahoitusmarkkinoihin liittyen selvä osaa-
misvaje. Tämä vaje on syntynyt tilanteessa, jossa vanha liikelaitos on muuttunut osakeyh-
tiöksi ja ryhtynyt toimimaan suurempien riskien merkeissä. Valiokunnan käsitys on, ettei
2



Pöytäkirjan asiakohta PTK 11/2017 vp
yhtiön riskinhallinnasta ja rahoituksesta vastanneiden henkilöiden osaaminen ja vastuun-
jako ole ollut uudessa osakeyhtiömuotoisessa toimintaympäristössä riittävää. Tarkastusva-
liokunta korostaakin, että asianmukaisen ohjeistuksen laatimisen ohella yhtiön johdon ja
hallituksen vastuulla on myös varmistaa se, että laadittuja ohjeita noudatetaan ja että yhti-
ön vastuullisella henkilökunnalla on tehtäviinsä nähden riittävä ammattitaito ja osaaminen.

Valiokunnan saaman informaation pohjalta tulee johtopäätökseen, että yksi asioiden pit-
kittymiseen vaikuttava tekijä on ollut pyrkimys yhtiössä välttää julkisuutta. Valiokunta
katsoo, että yhtiön hallituksen pyrkimys välttää julkisuutta johdannaisongelman tultua ilmi
vuonna 2012 on hidastanut yhtiön päätöksentekoa korvausprosesseihin ryhtymiseksi. Täl-
lä on ollut vaikutusta siihen, että osa kanteista on päässyt vanhenemaan.

Sitten ilmeistä on, että mielipiteet siitä, miten todennäköisesti kanteessa menestyminen
voisi tapahtua, ovat eriytyneet varsinkin syksyn 2015 aikana. Omistajaohjausyksikön kan-
ta on ollut, [Olavi Ala-Nissilä: Vaihteleva!] että kanteen menestymistä edistäisi, jos yhtiön
entistä toimitusjohtajaa ja hallituksen jäseniä vastaan olisi vireillä vahingonkorvauskanne,
koska tilintarkastajat ovat vastineessaan kanteeseen tilintarkastajia vastaan vedonneet yh-
tiön johdon ensisijaiseen vastuuseen. Omistajaohjausosastolla valmisteltiin tämä lausunto,
joka toimitettiin tuolloin marraskuussa myös liikenne- ja viestintäministeriön käyttöön.
Liikenne- ja viestintäministeriön kansliapäällikkö antoi 14.10. Finavian hallituksen pu-
heenjohtajalle toimintaohjeen. Tämän ohjeen mukaisesti kansliapäällikkö ilmoitti: "Minis-
terin pyynnöstä ilmoitan, että Finavia pitää ylimääräisen yhtiökokouksen marraskuun puo-
livälin tienoilla. Sitä ennen yhtiön ei tule edetä johdannaiskanneasiassa." Tämän kannan
ministeriön omistajaohjauksesta vastaava virkamies uudisti 27. marraskuuta.

Tarkastusvirasto on käynyt huolella lävitse tätä vuoden 2015 syksyä, niin kuin muuta-
kin kokonaisuutta, ja virasto on päätynyt omassa raportissaan siihen, että ministeriö on
puuttunut epätarkoituksenmukaiseksi tulkitulla tavalla Finavian omistajaohjauksen opera-
tiiviseen toimintaan sovintoneuvotteluja aloitettaessa tilintarkastusyhteisön kanssa ja tästä
sopimuksesta neuvoteltaessa.

Valiokunta puolestaan kävi samaa asiaa lävitse ja päätyi siihen, että tässä asiassa ei ole
toimittu perinteisen eikä vakiintuneen valtioneuvoston omistajaohjauksen mukaisesti. Va-
liokunta omassa kannassaan toteaa, että syksyn 2015 aikana omistajaohjauksen ja yhtiön
päätöksenteko ovat sekoittuneet toisiinsa ei-toivottavalla tavalla. Samaten valiokunnan
johtopäätös kaikesta kuulemastaan on se, että ministeriön rooli sovintosopimusprosessissa
näytti asiantuntijakuulemisten perusteella pikemminkin asioihin vaikuttamiselta kuin pel-
kästään taustalla odottamiselta.

Sitten valiokunta on tehnyt paljon työtä ja pohtinut vaikeita kysymyksiä koskien tietysti
omistajaohjauksen ratkaistavana olevia asioita, muun muassa sitä, miten näissä vahingon-
korvauskanteissa olisi tullut menetellä. Valiokunta on pohtinut yhtäältä yhtiön etua vahin-
gonkorvauskanteiden nostamisessa ja niiden eteenpäinviennissä ja toisaalta sitten yleistä
etua omistajaohjauksen näkökulmasta. Valiokunnan lopputulema tässä on, että yleinen etu
vaatii luottamusta valtionyhtiöiden hyvään hallintoon ja veronmaksajien rahan käyttöön ja
että nämä tekijät yleisesti puoltavat asioiden selvittämistä ja että tältä kannalta katsoen va-
hingonkorvauskanteiden nostaminen asianmukaisten juridisten selvitysten jälkeen olisi ol-
lut perusteltua.

Sitten valiokunta on edelleen pohtinut myös kysymystä yhtiökokouksen järjestämises-
tä, samaa kysymystä, jota ovat pohtineet tietysti tarkastusvirasto ja myös valtioneuvoston
kanslian omistajaohjausyksikkö. Tässä valiokunta päätyi siihen, että olisi ollut suotavaa
3



Pöytäkirjan asiakohta PTK 11/2017 vp
ratkaista asia yhtiökokouksessa, koska asiaan liittyy paljon yleisiä kannanottoja ja valtion
yleistä intressiä ja tämä olisi pitänyt myös päätöksentekoprosessin selkeänä. Mutta tämän-
kin edellytyksenä on, että asiaa koskevat juridiset selvitykset on asianmukaisesti tehty.

Valiokunta päätyi lopuksi esittämään eduskunnalle kannanottoa, joka pitää sisällään
kaksi ehdotusta:

Ensimmäinen koskee riskienhallinnan ohjeistusta. Valiokunta ehdottaa, että eduskunta
edellyttäisi, että hallitus ryhtyy toimenpiteisiin ja antaa riskienhallintaa koskevan yleisen
ohjeistuksen valtio-omisteisille yhtiöille. Vaikka asiassa ei laajemmin ole tiettävästi ollut
ongelmia, on kuitenkin jatkojohtopäätösten kannalta perusteltua, että asiasta ohjeistetaan
kirjallisesti.

Ja toinen valiokunnan kannanottoehdotus on, että eduskunta edellyttäisi, että hallitus
tarkentaa valtion omistajaohjauksen toimintaperiaatteita erityisesti valtion kokonaan omis-
tamissa yhtiöissä ja tämä tapahtuisi vuoden 2017 loppuun mennessä. 

Yksi asia, jota valiokunta on pitkään käynyt lävitse, koskee sitä, missä määrin on erityi-
siä näkökohtia juuri valtion kokonaan omistamissa yrityksissä omistajaohjauksessa ja
ovatko kaikki valtioneuvoston yleiset omistajaohjausta koskevat periaatteet voimassa näis-
sä sataprosenttisesti omistetuissa yhtiöissä. Asiassa on myös liikenne- ja viestintäministe-
riö toimittanut hankkimiansa omia asiantuntijalausuntoja, joissa nähdään tämä valtion toi-
mintamahdollisuus huomattavasti vapaammin kuin mitä se perinteisesti valtion omista-
massa yhtiössä on omistajaohjauksessa ollut. Tämänkin takia valiokunta pitää välttämättö-
mänä, että epäselvä tilanne ei jatku pitkään ja että asiaa koskeva ohjeistus tehdään niin, että
kaikki asianosaiset tietävät, minkä sääntöjen mukaisesti menetellään.

Lopuksi haluan kiittää valiokunnan jäseniä ja kaikkia tähän mietintöön myötävaikutta-
neita: tarkastusvirastoa, liikenne- ja viestintäministeriötä, Finaviaa ja muita asiantuntijoi-
ta. Kaikki asiantuntijat ovat olleet valmiita tähän työhön osallistumaan. Työ ei ole ollut
helppo, siinä on ollut paljon myös hankalaa asioiden arviointia ja tietysti myös poliittista
latausta ottaen huomioon, että omistajaohjauksesta on vastannut useampikin ministeri ja
kaikilla heillä on jokin puoluekanta. Uskon kuitenkin, että tämä lopputulos suhteessa ob-
jektiivisiin, selkeisiin tapahtumiin ja asian arviointiin on paikkansapitävä ja antaa edelly-
tykset jatkossa omistajaohjauksen johdonmukaiseen eteenpäinvientiin.

14.22 Pääministeri Juha Sipilä:  Arvoisa puhemies! Finavia Oyj:ssä on tehty vuosina
2009—2011 johdannaissopimuksia, joiden tarkoituksenmukaisuus on valiokunnan mie-
lestä jäänyt epäselväksi. Olen tästä täysin samaa mieltä. En todellakaan ymmärrä, mihin
näitä on tarvittu. Sopimuksista aiheutui yhtiölle noin 34 miljoonan euron tappiot.

Tarkastusvaliokunnan mietinnössä on kaksi viestiä valtionyhtiöiden omistajaohjauksel-
le. Ensinnäkin valiokunta on pitänyt valtio-omisteisten yhtiöiden riskinhallinnan asianmu-
kaista järjestämistä tärkeänä ja katsonut, että valtioneuvoston tulisi antaa asiaa koskeva oh-
jeistus. Toiseksi tarkastusvaliokunta on pitänyt välttämättömänä, että hallitus tarkentaa
valtion omistajaohjauksen toimintaperiaatteita valtion kokonaan omistamissa yhtiöissä,
määrittelee sallitun ja epätarkoituksenmukaisen omistajaohjauksen rajat, tekee tarvittavat
muutokset ja huolehtii niiden jalkauttamisesta.

Arvoisa puhemies! Valtiolla on omistusta yhteensä 62 yhtiössä. Näistä 47 on listaamat-
tomia, suorassa valtion omistuksessa olevia yhtiöitä. Valtion omistajaohjaus on jakaantu-
nut kahdeksaan ministeriöön. Suurin osa omistuksista on keskitetty valtioneuvoston kans-
liaan. Valtion omistajaohjauksen keskeiset periaatteet perustuvat lainsäädäntöön, valtio-
4



Pöytäkirjan asiakohta PTK 11/2017 vp
neuvoston omistajapolitiikkaa koskeviin periaatepäätöksiin sekä Arvopaperiyhdistys ry:n
laatimaan listayhtiöiden hallintokoodiin ja OECD:n corporate governance -suosituksiin.

Ensimmäisen kerran valtion omistamille yhtiöille annettiin governance-suosituksia jo
vuonna 2000. Jo silloin edellytettiin muun muassa riskinhallinnan järjestämistä yhtiöissä.
Nykyinen koodisto, jota valtionyhtiöt soveltavat, edellyttää riskinhallinnan periaatteiden
kuvaamista ja raportointia yhtiön toimintakertomuksessa. Yrityksissä riskienhallinta kuu-
luu yrityksen hallituksen toimivaltaan ja tehtäviin. Yhtiön toimivan johdon tehtävänä on
toimeenpanna yhtiön hallituksen riskinhallintapolitiikka ja raportoida toteutumasta yhtiön
hallitukselle.

Riskienhallinnan tulee säilyä yrityksen hallituksen työkaluna. Tämä on tärkeää myös
hallituksen osakeyhtiölain mukaisen vastuun määrittämisen kannalta. Pidän itsestään sel-
vänä, että jokaisen yhtiön hallitus käy säännöllisesti läpi vuosikellonsa mukaisesti riskien-
hallinnan kokonaisuuden. Tästä ei saa olla mitään epäselvyyttä. Jos asiasta on pienikin
epäilys, se tulee selvittää. Tämän vuoksi olen määrännyt valtioneuvoston kanslian omista-
jaohjausosaston selvittämään kaikkien yhtiöiden vallitsevat käytännöt. Valtio-omistaja
edellyttää yhtiöiltä, että niillä on ajantasainen riskienhallintapolitiikka ja että sitä käsitel-
lään yhtiöiden hallituksissa säännöllisesti.

Tarkastusvaliokunnan toinen esiin tuoma kehityskohde liittyy omistajan tekemiin pää-
töksiin. Itse ajattelen, että omistajan ja yhtiön edut ovat ainakin pitkällä tähtäimellä aina sa-
mat. Tämä tietysti edellyttää yhtiöltä korkeaa yhteiskuntavastuuta, mihin omistajana olem-
me viime kevään periaatepäätöksessä yhtiöitä erityisesti velvoittaneet. Omistajapäätökset
tulee valiokunnan huomion mukaisesti tehdä kirjallisesti, mutta esimerkiksi huolelliseen
toimintaan hallitusta tulee ja pitää voida kannustaa päätöskokousten ulkopuolellakin.
Tämä voi olla tarpeen esimerkiksi tilanteissa, missä hallitus ei kykene yksimielisesti teke-
mään sille kuuluvia päätöksiä. Itse en muista kymmenien yhtiöiden hallitustyöskentelyssä
mukana olleena 25 vuoden ajalta yhtään tilannetta, missä yhtiön hallituksessa olisi joudut-
tu äänestämään. Se lienee erittäin harvinaista ja saa syystäkin omistajan varpeilleen. Niin
oli tässäkin tapauksessa.

Kuten tarkastusvaliokunta toteaa, omistajakäytäntöjen on syytä olla yhtenäisiä. Sen
vuoksi olen pyytänyt VNK:n omistajaohjausosastoa arvioimaan ohjeistuksen tarpeen ja
tarvittaessa uudelleen ohjeistamaan kaikki ministeriöt ja valtio-omisteiset yhtiöt valiokun-
nan esiin tuomien huomioiden pohjalta. Molemmat edellä mainitut tarkastusvaliokunnan
edellyttämät asiat käsitellään ja toimeenpannaan viimeistään syksyllä 2017.

14.27 Liikenne- ja viestintäministeri Anne Berner: Arvoisa puhemies! Valtio-omistei-
set yhtiöt ovat tärkeä osa Suomen taloutta. On hyväksyttävä, että taloudelliseen toimintaan
liittyy aina riskejä, myös valtio-omisteisissa yhtiöissä. Erityisesti johdannaiskauppa on vii-
me vuosina saanut julkisissa organisaatioissa aikaan tilanteita, joissa riskienhallinta on pet-
tänyt ja vahinkoja on syntynyt. Osaamisen lisäksi ovat puuttuneet ohjeet ja niiden valvon-
ta. Osasyynsä on voinut olla sillä, että rahoituslaitokset ovat tarjonneet varsin mutkikkaita
johdannaistuotteita, joiden riskiarviointi on ollut hyvin haasteellista. Riskienhallinta vaatii
osaamista. Esimerkiksi Finaviassa on aiempina vuosina ollut selvästi osaamisvajetta, min-
kä tarkastusvaliokunnan raporttikin osoittaa. On tärkeätä, että valtio-omisteisten yhtiöiden
riskienhallintaan annetaan ohjeet, niin kuin valiokunta esittää. Valtionyhtiöiden johto ja
hallitus tulee vastuuttaa varmistamaan, että ohjeita noudatetaan.
5



Pöytäkirjan asiakohta PTK 11/2017 vp
Toinen valiokunnan kannanottoehdotus on, että hallituksen tulee tarkentaa valtion omis-
tajaohjauksen toimintaperiaatteita erityisesti valtion kokonaan omistamissa yhtiöissä. Yh-
tiö toimii yhtiölainsäädännön mukaisesti, mutta valtio-omistajalla on erityisiä periaatteita
ja vaatimuksia, joiden vuoksi lakia on täydennettävä ohjeilla. Omistajapolitiikasta tehdys-
tä yleisluonteisesta periaatepäätöksestä huolimatta käytännöt vaihtelevat.

Valiokunnan käsittelemässä tapauksessa asiantuntijanäkemykset ovat poikenneet toisis-
taan. Mietinnöstä käy myös ilmi, että sama toimija on voinut edustaa erilaista näkemystä
prosessin eri vaiheissa. Nämä seikat osoittavat kiistatta ohjeiden tarkentamisen tarpeen.

Yhtiö sopii myös julkisyhteisön tavaksi organisoida palveluita, jos julkisen vallan käy-
tön lisävaatimukset otetaan huomioon yhtiön ja sen omistajaohjauksen toimintaperiaatteis-
sa. Meneillään on uudistuksia, joissa julkisomisteisten yhtiöiden määrä lisääntyy. On tär-
keätä keskustella julkisomisteisten yhtiöiden periaatteista. Tarkastelu voisi olla laajaakin
ja koskea myös avoimuuden ja julkisuuden periaatteita. Voisi olla perusteltua soveltaa jul-
kisuuslakia nykyistä laajemmin. Se lisäisi luottamusta yhtiöön julkisyhteisön tapana järjes-
tää palveluita.

Valiokunta katsoo, että valtionyhtiöissä yleisen edun merkitys korostuu oikeusprosesse-
ja harkittaessa. Valtionyhtiöissäkään ei voi sivuuttaa huolellista oikeudellista arviointia
kanteita nostettaessa, mitä ymmärtääkseni valiokuntakin on pitänyt tärkeänä. Valtionyhti-
ön ei yleisen edun nimissäkään ole viisasta viedä jokaista riitaansa käräjille. Esimerkiksi
Finavia ei ole menestynyt käynnistämissään prosesseissa, niin kuin valiokunta toteaa.

Valiokunta suosittelee vastuukysymysten ratkaisemista valtionyhtiöiden yhtiökokouk-
sessa. Se on usein perusteltua. On hyvä säilyttää roolit selkeinä niin, että yhtiön hallitus
vastaa operatiivisista asioista tarkastellen asiaa vain yhtiön edun näkökulmasta, niin kuin
osakeyhtiölaki edellyttää. Omistaja taas voi ottaa huomioon yleisen edun. Asia ei kuiten-
kaan aina ole aivan ongelmaton. Yhtiön johdolla ja hallituksella täytyy olla täysi vastuu
myös vastuukysymysten ratkaisemisesta yhtiön etua silmällä pitäen. Omistajalla on mie-
lestäni syytä säilyttää oikeus vaatia nimittämältään hallitukselta, että se asiat huolellisesti
selvitettyään päättää ja myös vastaa asioista, jotka sille kuuluvat.

Valiokunta on käsitellyt tätä ainutlaatuista asiaa 33 kokouksessa. Omistajan toiminta on
valiokunnan mukaan ollut poikkeuksellista, mutta sellainen on ollut asiakin. Omistaja on
joutunut olemaan asiassa poikkeuksellisen aktiivinen, sillä eripuraisen hallituksen toimin-
ta ei ollut vakuuttavaa. Vastuuntuntoisen omistajan tulikin vaatia yhtiöltä huolellisuutta.
Omistajan aktiivisuus ei kuitenkaan tarkoita sitä, että yhtiön päätöksentekoon olisi mis-
sään vaiheessa puututtu.

Arvoisa puhemies! Voin täysin yhtyä valiokunnan päätösehdotukseen. Se antaa hyvän
pohjan kehittää yhtiömallin käyttöä valtion organisoidessa palveluita ja yhtiöidensä omis-
tajaohjausta. Omistajaohjauksen periaatteita kehitettäessä on mahdollista tarkastella myös
valiokunnan mietinnössä esitettyjä ajatuksia valtionyhtiön vastuukysymysten käsittelemi-
sestä aina yhtiökokouksessa sekä siitä, tulisiko valtionyhtiön aina ratkaista vastuukysy-
mykset oikeusteitse.

Finavia-konsernin liikevaihto ja kannattavuus vahvistuivat kaikkien aikojen ennätyk-
seen vuonna 2016. [Oikealta: Hyvä!] Finavia on toteuttanut vuosina 2014—2016 noin 100
miljoonan euron investointiohjelman alueellisilla lentoasemillaan. Lisäksi vuonna 2014
käynnistetty Helsinki-Vantaan 900 miljoonan euron mittava kehitysohjelma on edennyt
suunnitellusti. Suomeen syntyi uusia lentoreittejä, ja lentoasemien matkustajamäärät kas-
voivat. Ydinliiketoiminnassaan Finavia on ollut onnistunut ja hyvin johdettu yhtiö.
6



Pöytäkirjan asiakohta PTK 11/2017 vp
Toinen varapuhemies Arto Satonen: Nyt on mahdollisuus esittää debattipuheenvuoroja,
eli vastauspuheenvuoroja voi pyytää painamalla V-painiketta.

14.33 Olavi Ala-Nissilä kesk (vastauspuheenvuoro):  Arvoisa herra puhemies! On hyvä
todeta, että valiokunnan suositukset otetaan hallituksen taholta näin vastaan ja laitetaan
asiat liikkeelle.

Todellakin Finavia tällä hetkellä toimii hyvin, ja tämä vastuiden selvittäminen on nyt
minusta syksystä 2015 lähtien ollut määrätietoista ja asiat on saatu hallintaan. Julkisuudes-
sa on ehkä vähän tullut väärä käsitys, eli kanne tilintarkastusyhteisöä kohtaan ei ole 33 mil-
joonaa, ei 30 miljoonaa, niin kuin edustaja Rinne tänään näkyi Ylellä toteavan, vaan se on
300 000, eli se on prosentti siitä summasta, mikä tässä on kyseessä. Mielestäni on huomat-
tava myöskin, että Finavia ei ole ollut menestyksellinen näissä kanteissa ja että Vantaan kä-
räjäoikeuden päätös oli hyvin selkeä: rikosperusteissa on tuomioistuimessa käytetty eri pe-
rusteita kuin VTV on käyttänyt näissä lausunnoissaan. Se, että tehdään tyhmiä päätöksiä,
[Puhemies koputtaa] otetaan väärä korkonäkemys, ei vielä aiheuta vahingonkorvausvas-
tuuta eikä rikosoikeusvastuuta.

14.35 Antti Rinne sd (vastauspuheenvuoro):  Arvoisa puhemies! Kiitos pääministerille
selkeästä ja hyvästä vastauksesta ja kannanotosta näihin tarkastusvaliokunnan mietinnössä
esitettyihin toimenpidesuosituksiin. Sama koskee ministeri Berneriä omassa puheenvuo-
rossaan.

Mutta, arvoisa puhemies, tässä on aika merkittävästä kysymyksestä siinä mielessä kysy-
mys, että ministeri Bernerin toiminta syksyn 2015 aikana ansaitsee nyt tulla läpivalaistuksi
tässä tilanteessa. Minua ihmetyttää ensinnäkin se, miten on syntynyt tämä mielipiteen
muodostuksen muutos syksyn 2015 aikana liittyen tähän tilintarkastusyhteisöön. Ja sitten
kun ministeri Berner on useaan otteeseen todennut, että hän ei ole puuttunut yhtiön asioi-
hin, niin kun sitten kuitenkin tämä tarkastusvaliokunnan selvitys ja tämä mietintö ja Val-
tion tarkastusviraston raportti osoittavat, että te olette aktiivisesti toiminut tässä asiassa,
niin miten tämä ristiriita [Puhemies koputtaa] on nyt selvitettävissä?

14.36 Paavo Arhinmäki vas (vastauspuheenvuoro): Arvoisa herra puhemies! Me kaikki
varmasti olemme sitä mieltä, että Finavian johdannaiskaupat olivat täysin sopimattomia
valtionyhtiölle — on ainakin yksi asia, josta meillä täällä on yksimielisyys. Myös se toi-
minta, miten näitä lähdettiin selvittämään, oli oikeansuuntaista: lähdettiin hakemaan niitä
ratkaisuja, millä tätä voidaan korjata ja saada myös veronmaksajille valtionyhtiön mene-
tyksistä korvauksia. Mutta se iso kysymys nyt tässä keskustelussa on se, että kun ministeri
Berner tuli puikkoihin, niin meno muuttui. Siinä vaiheessa alettiin jarruttamaan sitä toi-
mintaa, jota oli aikaisemmin tehty. Nyt tarvitaan selkeä vastaus siihen — ministerillä on
tietenkin oikeus toimia sataprosenttisesti valtion omistamassa yhtiössä, mutta se pitää teh-
dä avoimesti ja julkisesti — miksi te, ministeri Berner, kuitenkaan ette toiminut näin vaan
painostitte yhtiön hallitusta. [Puhemies koputtaa] Te käytitte valtaanne, mutta te ette otta-
nut julkisesti vastuuta siitä vallan käyttämisestä.

14.37 Markku Eestilä kok (vastauspuheenvuoro):  Arvoisa puhemies! Kuten edellinen
puhuja totesi, varmaan tässä salissa vallitsee yksimielisyys siitä, että riskijohdannaiset ei-
vät missään tapauksessa kuulu julkisomisteisen osakeyhtiön varainhallintaan. Ja myös
7



Pöytäkirjan asiakohta PTK 11/2017 vp
pääministeri totesi hyvin, että ei osakeyhtiöissä yleensä äänestetä, mutta sen verran lisäi-
sin, että kyllä se käsitys, mikä itselläni on osakeyhtiöistä ja yleensä johtamisesta, on se, että
ennemmin tai myöhemmin myös kaksipäinen johtajuus johtaa ongelmiin — se tulkoon
mainituksi.

Mutta minun täytyy kyllä kysyä — ennen kuin ruvetaan neljää ministeriä ja heidän te-
kemisiään laajemmin tässä salissa arvioimaan — mikä, pääministeri, teidän mielestänne
on kansliapäällikön rooli ja vastuu tässä asiassa. Kuitenkin vastuuministeriössä täytyy olla
pitkä virkamiesnäkemys siitä, miten omistuksessa oleviin osakeyhtiöihin vaikutetaan ja
mitkä mekanismit ovat sallittuja ja mitkä eivät. Toivoisin, että pohtisitte vähän kansliapääl-
likön roolia.

14.38 Esko Kiviranta kesk (vastauspuheenvuoro): Arvoisa puhemies! Minun arvioni on,
että yhden yhtiön — olkoonkin, että valtionyhtiön — asioiden näin yksityiskohtainen pen-
kominen vuosien ajalta ja takaa kovin huonosti sopii tänne eduskuntaan. Joku voisi jopa sa-
noa, että kysymyksessä on ollut arvoton näytelmä. [Ville Niinistön välihuuto]

Toivon, että tämä mietintö jää eduskunnan historiaan lajissaan ainoana. [Paavo Arhin-
mäen välihuuto] Hyvää on se, että mietintö on yksimielinen, ja minusta nuo valiokunnan
kannanottoehdotukset olisivat riittäneet, ja erittäin hyvä asia on, että hallitus on luvannut
ottaa ne pikatahtia huomioon omissa päätöksissään.

14.39 Peter Östman kd (vastauspuheenvuoro): Arvoisa puhemies! Tämä on asia, joka on
herättänyt paljon keskustelua julkisuudessa. Siinä keskustelussa ollaan keskitytty niihin
päätöksiin ja mahdollisiin virheisiin, joita on tehty vuosina 2015 ja 2016. Arhinmäki tässä
sanoi, että me olemme varmasti yhtä mieltä siitä, että johdannaiskaupat eivät sovi valtion
omistamalle yhtiölle. No, jos tämä on se oikea johtopäätös, niin silloin meidän pitäisi miet-
tiä myöskin, [Paavo Arhinmäen välihuuto] milloin nämä suurimmat virheet ovat tapahtu-
neet. Olen ymmärtänyt niin, että nämä johdannaiskaupat tehtiin pääosin vuosina 2009 ja
2010, mutta siitä huolimatta tämä julkisuuskeskustelu, mitä olemme käyneet syksyn aika-
na, on keskittynyt vuosiin 2015 ja 2016. Tässä mielessä on hyvä, että tarkastusvaliokunta
on johtopäätöksissään edellyttänyt, että hallitus ryhtyy toimenpiteisiin ja antaa riskienhal-
lintaa koskevan [Puhemies koputtaa] ohjeistuksen valtio-omisteisille yhtiöille. Silloin me
olemme oikeilla jäljillä, jos korjataan myöskin se, ettei tulevaisuudessa synny näitä virhei-
tä uudelleen.

14.40 Johanna Ojala-Niemelä sd (vastauspuheenvuoro): Arvoisa herra puhemies! Kyllä
tässä herää kysymys, miksi kanteita ei viety eteenpäin, jotta veronmaksajille syntynyttä ku-
lua olisi saatu minimoitua. Ensin ministeriön taholta vedottiin yhtiökokouksen järjestämi-
seen, jota ei tullut koskaan. Sittemmin annettiin suoranainen kielto edetä asiassa. Myöhem-
min ilmeni, että Finavian silloisen hallituksen selän takana oli toimittu. Ministeri Berner on
ilman Finavian hallituksen päätöstä tai tietoa neuvotellut sovintosopimuksen tilintarkas-
tusyhteisön kanssa marraskuussa 2015. Kysyn teiltä, ministeri Berner: kun sanotte, ettette
ole puuttunut hallituksen, yhtiön, toimintaan, niin eikö tämä mitä suurimmassa määrin ole
juuri puuttumista tähän?

14.41 Antti Kaikkonen kesk (vastauspuheenvuoro):  Arvoisa puhemies! Taustalla ovat
siis 2009—2011 tehdyt johdannaissopimukset, [Paavo Arhinmäen välihuuto] virheet on
8



Pöytäkirjan asiakohta PTK 11/2017 vp
tehty aiemmilla vaalikausilla. Nyt meillä ministeri on näitä virheitä koettanut parhaansa
mukaan selvittää. Tarkastusvaliokunnan yksimielisessä mietinnössä oli kaksi keskeistä
johtopäätöstä: riskienhallintaa koskeva ohjeistus ja sitten tämä selkeyttäminen toimintape-
riaatteitten suhteen omistajaohjauksessa. Hyvä, että hallitus näihin nyt tarttuu. Tälle asial-
le voidaan näin ollen pikkuhiljaa laittaa kyllä pistettäkin, ja menemme kaikki hieman vii-
saampina eteenpäin.

14.42 Sirpa Paatero sd (vastauspuheenvuoro): Arvoisa herra puhemies! Tässä on poik-
keuksellinen tietysti tämä johdannaiskauppa, mutta kyllähän tämä käsittely on hyvin poik-
keuksellinen, minkä takia tämä velloo sekä täällä eduskunnassa että julkisuudessa. Kansa-
laisten oikeustajuun ei millään meinaa mahtua, että noin 30 miljoonaa ovat nähtävästi ne
tappiot, ne ovat valtion kassasta jääneet saamatta, ja sitten ei kukaan ota vastuuta. Itse
asiassa, vaikka vastuuta on haluttu perätä, sitä ei saa perätä. Tämä ei millään meinaa men-
nä ihmisten oikeustajuun eikä myöskään omaani. On toisaalta ihan kestämätöntä, jos meil-
lä on valtionyhtiöitä ja ne eivät tottele eivätkä noudata niitä yhteisesti sovittuja ohjeistuk-
sia ja jos meillä ministeriöissä, jokaisessa ministeriössä, on yhtiöitä, jotka toimisivat sitten
yhden ministerin tai siellä johdossa olevien virkamiesten erillisillä toimintaohjeilla. Tässä
oli omistajaohjausyksiköstä selkeät ohjeet, miten tuli edetä: ylimääräinen yhtiökokous ja
kanteet [Puhemies koputtaa] voimaan.

14.43 Kauko Juhantalo kesk (vastauspuheenvuoro): Herra puhemies! Minusta valiokun-
ta on tehnyt hyvää työtä tässä selvityksessä, vaikka se kesti pitkään. Entisenä asianajajana
tutustuin hyvin huolella siihen, ja siinä oli kyllä eri puolilta katsottu tilannetta, joka on syn-
tynyt usean ministerin aikana vahingossa ja joka liikkui positiivisesta miinus 70 miljoo-
naan, kun se päätettiin, että se oli se 34. Minusta on hyvä, että ministeri Bernerin toimesta
tähän asiaan on kunnolla puututtu. Tämä täytyi selvittää. Arvostettujen asianajajakollego-
jen mietintöjä katsoessa huomasin, että tämä on niin kuin riita-asia: samasta asiasta arvok-
kaat asianajajat olivat niin kuin riita-asiassa eri mieltä, miten pitäisi toimia ja mikä vastuu
on kullakin. Tämä osoittaa sitä, että silloin yhtiön oikeudellisella omistajalla on aina yhtiö-
kokous taskussa, [Puhemies koputtaa] yhden miehen yhtiöllä, ja tässä on niin toimittu. Joh-
topäätökset ovat oikeita.

14.44 Timo Harakka sd (vastauspuheenvuoro): Arvoisa puhemies! Minulle soitti tänään
erittäin arvostettu tilintarkastuksen ammattilainen. Hän korosti, että on täysin kestämätön-
tä, jos tällaisesta menettelystä ei joudu minkäänlaiseen edesvastuuseen. Toisin kuin minis-
teri Berner on väittänyt, hän on aktiivisesti puuttunut Finavian päätöksentekoon yhtiön ja
mahdollisesti veronmaksajien vahingoksi. Pääministeri on omistusohjauksesta vastaava
ministeri, joten on merkittävää, että hän puolustaa menettelyä. Linjaus on siis se, että mi-
nisterin on sopivaa puuttua yhtiön hallituksen itsenäisiin päätöksiin, ja myös linjaus on se,
että valtio ei pyri korvauksiin vahingoista, vaikka tästä kanteesta yhtiön hallitus oli yksi-
mielinen, ei erimielinen. Tämä tilintarkastuksen ammattilainen totesi, että tämä ei vastaa
kansalaisten oikeustajua: jokainen euro, joka vähävaraiselta voidaan leikata, kelpaa halli-
tukselle, mutta kun yhtiöltä vaaditaan korvauksia, siitä luovutaan noin vain. En voi olla
kuin samaa mieltä. Pääministeri Sipilä, ovatko nämä — tämä linjaus ja tämä toiminta — ol-
leet mielestänne täysin moitteettomia ministeri Bernerin osalta?
9



Pöytäkirjan asiakohta PTK 11/2017 vp
14.45 Ville Niinistö vihr (vastauspuheenvuoro): Arvoisa puhemies! Tässä on hyvin mit-
tavasta ja periaatteellisesta kysymyksestä kyse, ja on hyvä, että tarkastusvaliokunta on teh-
nyt hyvää työtä ja siihen hallitus on myös osaltaan hyvin vastannut: miten varmistetaan jat-
kossa, että käytännöt ovat sellaisia, että ylipäätään tällaisia riskisijoituksia eivät valtionyh-
tiöt tee, ja toisaalta käytännöt varmistavat sen, että tällaisia, näin isoja riskejä, ei myöskään
pääse syntymään vahingossa.

Mutta se, mitä nyt tässä keskustelussa pitää tarkemmin käydä läpi, on kuitenkin poliitti-
nen vastuu syksyn 2015 osalta, ja haluaisin kuulla pääministerin näkemyksen sekä minis-
teri Bernerin näkemyksen siitä, että jos omistajaohjauksen virkamiesnäkemys oli kuiten-
kin se, että näitten kanteiden osalta pitäisi mennä eteenpäin ja yhtiökokous pitäisi järjestää,
niin miksi päädyttiin toiseen lopputulokseen ja mikä siinä oli ministeri Bernerin rooli ja
mikä siinä oli pääministeri Sipilän tietoisuus tästä, koska tekin olette kuitenkin omistaja-
ohjauksesta vastaavana ministerinä tässä relevantti toimija.

Toinen varapuhemies Arto Satonen: Myönnän vielä seuraavat vastauspuheenvuorot:
edustajille Uotila ja Ala-Nissilä. Sen jälkeen ministerien vastaukset.

14.46 Kari Uotila vas (vastauspuheenvuoro):  Arvoisa puhemies! Kummeksun kovasti
sellaisia puheenvuoroja, ettei tällaisiin asioihin pitäisi puuttua, että tämä olisi jotain arvo-
tonta näytelmää. Tarkastusvaliokunnan jäsenenä totean, että täällä eduskunnassa lakia sää-
täessämme ja eduskunnan budjetista päättäessämme haluamme varmistaa, että kun teem-
me lakeja ja budjettipäätöksiä, rahat menevät oikeaan tarkoitukseen, ja mietinnöt tukevat
sitä käyttötarkoitusta, lausumista puhumattakaan. Tarkastusvaliokunnan tehtävänä on jäl-
keenpäin katsoa, että on tapahtunut eduskunnan ja lainsäätäjän tahto ja yhteiset verorahat
on käytetty tarkoituksenmukaisella tavalla. Ja on aivan luonnollista, että tämän suuruus-
luokan keisseissä tällaisia prosesseja laitetaan liikkeelle ja veronmaksajan etua puoluste-
taan myös tällaisella prosessilla. Ei tämä ole ainoa. Aika outo käänne tapahtui myöskin niin
sanotussa asfalttikartellitapauksessa, kun yllättäen luovuttiinkin valittamasta korkeimpaan
hallinto-oikeuteen, vaikka valitus oli jo [Puhemies koputtaa] sisään laitettu.

14.47 Olavi Ala-Nissilä kesk (vastauspuheenvuoro):  Herra puhemies! Kyllähän tässä on
tehty: tässä on ollut välimiesoikeusmenettely, tässä on ollut kantelu Finanssivalvonnalle,
tässä on tehty rikosoikeudellinen selvitys, ja sillä perusteella on nostettu kaksi kannetta.
Missään Finavia ei ole menestynyt. Näiden 33 miljoonan osalta on nostettu vahingonkor-
vauskanne yhtiökokouksen päätöksellä, puheenjohtaja Sailaksen hallituksen erittäin huo-
lellisen selvityksen pohjalta. Se tullaan näkemään, miten siinä käy. Tilintarkastajien osal-
ta, tämän 33 miljoonan osalta, kanneasia on vielä auki. Siis kyllä tämä asia selvitetään yh-
tiökokouksen päätöksin varsin perusteellisesti.

Edustaja Harakalle sanon, että minäkin olen tämän alan agronomi. Kannattaa lukea Eero
Prepulan lausunto, hän on ehkä paras Suomessa, koska hän on toiminut Keskuskauppaka-
marissa toistakymmentä vuotta tällaisten asioiden selvittämisessä. Hänen mielipiteensä on
täysin selvä: tässä ei ole oikeudellisia perusteita.

Toinen varapuhemies Arto Satonen: Nyt ministerien vastauspuheenvuorot. Aloitetaan
ministeri Berneristä, ja sen jälkeen pääministeri. — Ministeri Berner, 3 minuuttia.
10



Pöytäkirjan asiakohta PTK 11/2017 vp
14.48 Liikenne- ja viestintäministeri Anne Berner: Arvoisa puhemies! Ymmärrän erit-
täin hyvin, että tämä on monimutkainen ja haasteellinen kokonaisuus. Mutta kun tulin mi-
nisteriksi kesällä 2015, mikä oli silloin Finavian johdannaistilanne? Silloin oli päätetty, et-
tei nosteta kanteita edellisiä hallituksia vastaan, ja oli päätetty myöskin, että tehdään selvi-
tyksiä, joita ei koskaan ollut toimeenpantu. [Eduskunnasta: Oho!] Oltiin käyty pankkien
kanssa vastuista neuvotteluja, jotka eivät olleet vieneet eteenpäin, ja oltiin käyty Ifiä vas-
taan välimiesmenettely, joka ei onnistunut.

Sen sijaan kesällä 2015, kun astuin tähän tehtävääni, kysyin, oliko asiassa tehty poliisi-
tutkinta. Ei ollut. Oliko tehty asiassa tehty selvityspyyntö Finanssivalvonnalle pankkien
toiminnasta? Ei ollut. Oliko harkittu syy-yhteydet, elikkä oliko arvioitu sitä, millaiset va-
hingot ovat syntyneet kenenkin päätöksen toimesta, kun 2009, 2010 ja 2011 on ollut erilai-
sia päättäjiä, erilaisia hallituksen kokoonpanoja ja eri tilintarkastajat? Ei ollut. Silloin esi-
tin hallitukselle, että olisi hyvä, että yhtiö tekisi näitä selvityksiä ja sitten ottaisi kantaa. Mi-
nun aktiivisuuteni on ollut sitä, että olen pyytänyt ja vaatinut yhtiön hallitukselta, että se te-
kee riittävän määrän selvityksiä. [Oikealta: Oikein!]

Toinen aktiivisuuteni on ollut se, että olen pyytänyt neuvoa. Pyysin itse aktiivisesti neu-
voa Valtion tarkastusvirastolta ja pyysin neuvoa valtion omistajaohjaukselta. Kutsuin hei-
dät ministeriön palavereihin ja kokouksiin, ja he saivat olla kaikessa läsnä. Tämä on mi-
nusta avoimuutta, mutta myöskin poikkihallinnollisuutta. Siitä kannan vastuuta varmasti,
että sain ristiriitaiset ohjeet ja jouduin sitten itse arvioimaan, enkä ole missään vaiheessa
väistänyt vastuutani.

Mutta kaikesta tästä huolimatta en ole osallistunut yhtiön vastuulle kuuluvaan päätök-
sentekoon vaan olen edellyttänyt, että yhtiö selvittää ja sen jälkeen tekee vastuulliset pää-
tökset. [Johanna Ojala-Niemelän välihuuto] Ja nämä päätökset ja selvitykset on saatu pää-
osin vasta keväällä ja kesällä 2016. Silloin kun poliisitutkinta on valmistunut, Finanssival-
vonta on kantansa ottanut ja juridiset lisäselvitykset on tehty, valtio on pitänyt yhtiöko-
kouksen ja silloin ottanut kantaa. Mutta ei ole ollut myöskään aina viisasta siirtää valtiolle
vastuita ja menettää sitä kautta myös kanneoikeuksia ilman että on riittävästi selvityksiä ja
taustatietoa.

Poliisin teettämät selvitykset johtivat käräjäoikeuteen Finavian rahoitusjohtajaa ja vara-
toimitusjohtajaa vastaan. Näistä tuli tammikuussa päätös, jossa Finavia hävisi tämän. Po-
liisi ei nähnyt, että syytekynnys olisi ylittynyt hallituksen osalta. Deloitten osalta vastuut
rajoittuivat 300 000—400 000 euroon, jolloin ehkä oli harkittava, onko hallitus varma
omasta kannastaan. En pyytänyt sopimaan vaan pyysin arvioimaan ja huolehtimaan, että
tehdyt päätökset ovat valtion kannalta viisaita. Kaikki päätökset, mitkä tähän saakka on li-
sää tehty, ovat toistaiseksi johtaneet lisävastuisiin valtion kannalta. Myös viimeinen kärä-
jäpäätös johti lisävastuisiin.

Mutta vastuut eivät ole vielä loppuun käsiteltyjä. Meillä on edelleen menossa käräjäoi-
keudessa kanne entistä toimitusjohtajaa vastaa. Tämän lisäksi vuoden 2011 tilintarkasta-
jaa, joka on vastannut siitä lopusta ajasta, vastaan on kanneoikeus edelleen voimassa, siitä
vielä tarvitaan harkintaa. Tämän lisäksi on avoimena, tarvitseeko kanteita nostaa myöhäi-
sempiä hallituksia vastaan. Mennään päätös kerrallaan, huolellisesti harkiten ja viisautta
käyttäen.

14.53 Pääministeri Juha Sipilä: Arvoisa puhemies! Valtion omistajaohjauksen näkökul-
masta tosiaan tässä on kaksi asiaa:
11



Pöytäkirjan asiakohta PTK 11/2017 vp
Ensinnäkin on tämä riskienhallinnan kysymys. Kun olen käynyt näitä ohjeistuksia läpi,
se ohjeistus, että yhtiöiden hallituksia vaaditaan tekemään riskienarviointi, on ollut tosiaan
hyvällä tasolla mielestäni jo sieltä vuodesta 2000 alkaen. Se, minkä nyt selvitämme, on se,
ovatko nämä ohjeistukset jalkautuneet joka yhtiössä todellisuudeksi sillä tavalla, että joka
vuosi tuo arviointi tehdään. Minusta se on itsestäänselvyys, että yhtiön hallitus, jonka toi-
mivaltaan riskienhallinta ja riskienarviointi kuuluu, myöskin tekee sen.

No, sitten tähän toiseen puoleen kysymyksistä. Se on päivänselvää sekä ministeri Ber-
nerille että minulle että valtion omistajaohjausyksikölle, missä kulkee operatiivisen joh-
don, missä hallituksen ja missä omistajan päätöksenteon vastuu. Mutta sitä mietin, onko-
han se ihan selvää aina tässä salissa. Minä olen itse vastannut omistajaohjausministerinä
kansanedustajien kirjallisiin kysymyksiin. Jos näitä kysymyksenasetteluja lukee, niin kyl-
lä meitä siellä velvoitetaan ottamaan operatiivisiin asioihin kantaa. Esimerkiksi edustaja
Skinnari kysyy, mitä aion tehdä omistajaohjausministerinä sille, että VR:n tytäryhtiö VR
Track olisi osallistunut tiettyyn tarjouskilpailuun. Minusta tämä kuuluu operatiiviselle joh-
dolle, ei välttämättä edes yrityksen hallitukselle, saati sitten omistajalle. Kyllä meillä nämä
roolit menevät täällä keskustelussa jatkuvasti sekaisin.

Jos omistajana puututaan sellaiseen tilanteeseen, jossa yhtiön hallitus on selvästi epävar-
ma omasta päätöksestään, jopa äänestää ja muuttaa kantaansa, minusta silloin on ilman
muuta oikeutettua, että omistajaohjauksesta vastaava ministeri menee ja kysyy ja vaatii
huolellista toimintaa: arvioikaa nyt, mikä muutti kantaanne, mikä on syynä siihen, että hal-
litus ei poikkeuksellisesti pääse yksimielisyyteen yhtiötä koskevassa tärkeässä asiassa.

Sitten jälkikäteenhän näitä on helppo aina arvioida. Tämäkään todennäköisesti ei olisi
pöydällä, jos tuosta olisi tullut voittoa. Täällä valiokunnan mietinnössä todetaan, että jos
tämä olisi pysäytetty esimerkiksi jo helmikuussa 2013, tappio olisi ollut vain 7 miljoonaa,
tai vuoden 2013 lopussa se olisi ollut 5 miljoonaa. Jos siihen olisi puututtu keväällä 2015,
se olisi ollut 70 miljoonaa, kun se nyt on toteutumassa 34 miljoonana. Me näemme tästä,
kuinka epävarma työkalu tämä oli. Tämä johdannaisen arvo vaihteli näin paljon, ja sillä
ajoituksella, milloin se päätettiin, on aika iso taloudellinen merkitys.

Toinen varapuhemies Arto Satonen: Sitten otamme seuraavan vastauspuheenvuorokier-
roksen. Puheenvuoroja voi pyytää V-painikkeella.

14.57 Antti Rinne sd (vastauspuheenvuoro): Arvoisa puhemies! Jos miettii ministeri Ber-
nerin toimintaa, omia kertomuksiaan julkisuuteen siitä, että hän ei ole puuttunut millään ta-
valla tämän yhtiön hallituksen toimintaan, ja sitten katsoo tätä tarkastusvaliokunnan mie-
tintöä, niin käy täysin selväksi, että ministeri Berner on hallituksen tietämättä, hallituksen
puheenjohtajan tietämättä neuvotellut sovintosopimuksesta Deloitten kanssa ja päätynyt
sitten viemään asiaa eteenpäin niin, että itse asiassa yhtiön, Finavian, hallituksella ei ole ol-
lut mitään muuta mahdollisuutta kuin hyväksyä tämä malli.

Minusta tässä on selkeästi kysymys siitä, että ministeri Berner on aktiivisesti toiminut ja
tällä toiminnallaan saattanut synnyttää vahinkoa myöskin valtiolle ja yhtiölle. Sen takia
minusta tämä on äärettömän tärkeä asia nyt keskustella täällä. Minua ihmetyttää kovasti se,
että kun oli tiedossa, että Keskuskauppakamarin tilintarkastuslautakunta tulee ottamaan
kantaa tähän tilintarkastusyhtiön toimintaan kahta viikkoa myöhemmin kuin sitä ennen
tehtiin päätös, [Puhemies koputtaa] minkä takia ministeri Berner ei voinut odottaa sitä ti-
lintarkastuslautakunnan päätöstä.
12



Pöytäkirjan asiakohta PTK 11/2017 vp
14.58 Antti Rantakangas kesk (vastauspuheenvuoro): Arvoisa puhemies! Ministeri Ber-
ner on toiminut tässä osaavasti ja asiantuntevasti. Tämä Finavian ongelma tuli hänen sy-
liinsä, ja myös kolme edellistä ministeriä olisivat voineet puuttua, niin kuin täällä päämi-
nisteri totesi, tähän kysymykseen. On sinänsä harmillista, että täällä pyritään käymään jul-
kisia käräjiä tilanteessa, jossa ministeri on aivan vakuuttavasti selvittänyt tämän tilanteen
ja myöskin hallitus on hyvällä tavalla ottanut huomioon ne tarkastusvaliokunnan yksimie-
liset esitykset tulevasta. Elikkä tämä arvoton näytelmä, mitä täällä vasemmalla laidalla teh-
dään, ei palvele yhtiön etua, eikä se palvele suomalaisen demokratiankaan etua. Te välillä
vaaditte, että ministerin pitää puuttua johonkin operatiiviseen valtionyhtiön toimintaan, ai-
van kuten pääministeri kertoi, ja kysytte, miksi hallitus ei puutu, ja nyt te sanotte, että on
puututtu sitten liikaakin. Elikkä voisi odottaa nyt ainakin hivenen johdonmukaisuutta, edes
hivenen johdonmukaisuutta, siihen teidän toimintaanne. Mielestäni Bernerillä on täysi
eduskuntaryhmän tuki, ja hän on erittäin asiantunteva, hyvä ministeri.

15.00 Paavo Arhinmäki vas (vastauspuheenvuoro):  Arvoisa herra puhemies! Edustaja
Kaikkonen täällä huutelee, että eiköhän tämä ole tässä ja laitetaan jo piste keskustelulle, ja
sanoo, että tämähän tapahtui vuosina 2009—2010. En tiedä, haluaako Kaikkonen muistel-
la, kuka silloin oli liikenneministerinä, tai onko siihen haluja aitiossa.

Mutta kyllä tämä on iso kysymys, joka pitää kunnolla täällä käsitellä. Te yritätte nyt ma-
ton alle siivota tätä sotkua. Iso kysymys on se, että Valtion tarkastusviraston mukaan mi-
nisteriö suoritti sellaisia operatiivisiksi tulkittavia toimia, joista päättäminen ja joiden suo-
rittaminen kuuluvat yhtiön ja sen johdon tehtäviin. Tämä siitä huolimatta, että ministeri
Berner on antanut koko ajan ymmärtää, että ei hänellä ole isoa roolia. Kun katsoo tätä tar-
kastusvaliokunnan tekemää mietintöä, niin se osoittaa hyvin selkeästi, että ministeri Ber-
nerillä on ollut paljon isompi rooli kuin hän on julkisuudessa antanut ymmärtää. Ja kyllä se
pitää täällä käydä läpi, miksi ministeri Berner yrittää toimia julkisuudelta piilossa [Puhe-
mies koputtaa] ja kertoo aivan muuta kuin miten on toiminut.

15.01 Harry Harkimo kok (vastauspuheenvuoro):  Arvoisa herra puhemies! Vuoden
2009 jälkeen tehdyt johdannaiskaupat: Ministerinä vuosina 2011—2014 oli ministeri Kyl-
lönen, niin kuin pääministeri sanoi. [Eduskunnasta: Mikä puolue?] Hän olisi voinut kat-
kaista nämä johdannaiskaupan tappiot jo silloin, ja kaupan tappiot olisivat olleet vain joi-
takin miljoonia. [Eduskunnasta: Ohhoh!] Eli nyt se ministeri, joka on joutunut selvittä-
mään näitä asioita, joutuu tikun nokkaan. Onko tämä oikein? [Eduskunnasta: Ei ole!]

15.01 Paavo Arhinmäki vas (vastauspuheenvuoro):  Arvoisa puhemies! Kuten edustaja
Kaikkonen täällä halusi nyt tuoda ilmi, niin nämähän lähtivät liikkeelle ministeri Vehviläi-
sen aikoina. Tässä ennen Berneriä on ollut kai kolme liikenneministeriä, ja kaikilla heillä
on ollut selvä linja: pitää selvittää taustat, minimoida vahingot ja viedä asia oikeudellisesti
eteenpäin, puuttua siihen toimintaan, jota Finavia on tehnyt ja joka ei ole hyväksyttävää.
Tämä lähti liikkeelle, näin oltiin toimimassa ministeri Kyllösen ja kahden seuraavan lii-
kenneministerin toimesta, mutta, ministeri Berner, te pysäytitte tämän toiminnan. Te olette
antanut julkisuudessa ymmärtää, että teillä ei ole tässä roolia, mutta kun katsoo Valtionta-
louden tarkastusviraston lausuntoja, kun katsoo tarkastusvaliokunnan mietintöä, niin niis-
tä selvästi näkee, että teillä on ollut paljon suurempi rooli kuin annatte ymmärtää. Te olette
käyttänyt valtaa, mutta te ette halunnut ottaa siihen valtaan liittyvää vastuuta.
13



Pöytäkirjan asiakohta PTK 11/2017 vp
15.02 Antti Kaikkonen kesk (vastauspuheenvuoro): Arvoisa puhemies! Kun tässä nyt ar-
keologiaa ryhdytään harrastamaan, niin käydään nyt sitten läpi tämä ministerilista, mikä se
nyt oli siinä, jos näitä vastuunkantajia haetaan. Minustakin on aika käsittämätöntä, että kun
tilanteet ovat tapahtuneet vuosia sitten, niin nyt sitten tämä henkilö halutaan laittaa nalk-
kiin tästä kaikesta. [Paavo Arhinmäen välihuuto] Jatkan tätä listaa: Ministeri vuosina
2011—2014 Kyllönen Vehviläisen jälkeen, sitten ministeri Virkkunen, ministeri Risikko
sen jälkeen. Ja omistajaohjauspuolella, joka myöskin liittyy tähän näin, 2011—2013 mi-
nisteri Hautala, sen jälkeen ministeri Haavisto, sen jälkeen ministeri Paatero. Nyt tätä vas-
ta selvitetään. [Paavo Arhinmäen välihuuto] Mutta hyvä, että nyt selvitetään.

15.03 Sirpa Paatero sd (vastauspuheenvuoro):  Arvoisa herra puhemies! On ihan totta,
että jos katsoo tämän tarkastusvirastonkin huomiot, niin kaikki ovat näistä pelisäännöistä,
kunnollisesta hallintotavasta ja governancesta samaa mieltä, niin kuin sekä pääministeri
että liikenneministeri, mutta miksi sitten täällä lukee, että ministeriön toiminta tarkastusvi-
raston näkemyksen mukaan edellä mainituilta osin on merkinnyt omistajaohjauksen ja yh-
tiön operatiivisen päätöksenteon sekoittumista toisiinsa epätarkoituksenmukaisella taval-
la? Kumpi on totta: se, mitä tarkastusvirasto on tänne kertonut, että nämä roolit ovat men-
neet totaalisesti sekaisin, yhtiön operatiiviseen toimintaan on puututtu, vaiko se totuus,
mikä on se tavoitetila, miten good governance oikeasti hoidetaan?

15.04 Krista Mikkonen vihr (vastauspuheenvuoro):  Arvoisa puhemies! Niin kuin tässä
on monessa puheenvuorossa tullut ilmi, omistajaohjaus valtionyhtiössä on varsin haasteel-
lista. Toisaalta on paljon paineita siihen, että pitäisi puuttua operatiiviseen toimintaan,
mutta se on kuitenkin lainsäädännöllisesti mahdotonta.

Itse olen ollut tarkastusvaliokunnassa mukana tässä työssä, ja me olemme hyvin perus-
teellisesti selvitelleet tätä koko tämän historian ajalta. Sinänsä minusta on oikein hyvä asia,
että silloin syksyllä 2015 asiaan puututtiin tomerasti ja haluttiin vihdoin saada tämä joh-
dannaissotku päätökseen. Mutta oleellista onkin, miten toimitaan. Tässä on toimittu taval-
la, joka on hyvän hallinnon vastaista ja omistajaohjauksen linjauksen vastaista, ja tästä
meidän täytyy keskustella. Eikä kyse ole siitä, että jos ei olisi tullut tappioita, niin tähän ei
pitäisi puuttua. Totta kai tähän pitää puuttua silloin, kun ei noudateta ohjeita.

15.05 Antero Laukkanen kd (vastauspuheenvuoro): Arvoisa herra puhemies! Tämä tar-
kastusvaliokunnan mietintö on harvinaisen huolellista työtä — olen erilaisissa tarkastus-
tehtävissä ollut 16 vuotta — ja täällä mainittiin muun muassa Prepula, jota pidetään valta-
kunnan ehdottomana ykkösmiehenä, hänen lausuntonsa on myös ollut merkittävä. Arvion
on tehnyt erityisen vaikeaksi se, että neljän vuoden aikana on ollut neljä eri ministeriä, ja
silloin joudutaan niitä pintoja tarkastelemaan, kenen vastuulla mikäkin asia on ollut. Tässä
tarkastusvaliokunta on tehnyt aivan oikean johtopäätöksen, se on löytänyt monenlaisia
puutteita siitä, miten hallintoa on kirjattu. Päätöksiä on jäänyt kirjaamatta, niitä pitäisi huo-
lellisemmin kirjata. Ja valiokunnan päätösehdotus on aivan loistava: "Tämän vuoksi tar-
kastusvaliokunta edellyttää, että hallitus tarkentaa valtion omistajaohjauksen toimintaperi-
aatteita valtion kokonaan omistamissa yhtiöissä, määrittelee sallitun ja epätarkoituksenmu-
kaisen [Puhemies koputtaa] omistajaohjauksen rajat." Ja niin edelleen. Olen täysin samaa
mieltä, kun täällä on vaadittu, että ministerin pitää käyttää valtaa. Ja nyt [Puhemies koput-
taa] sanotaan, että ei saa käyttää valtaa. Se on täysin epäjohdonmukaista.
14



Pöytäkirjan asiakohta PTK 11/2017 vp
Toinen varapuhemies Arto Satonen: Pidetään kiinni tästä minuutin ajasta, että useampi
pääsee ääneen.

15.07 Sirkka-Liisa Anttila kesk (vastauspuheenvuoro): Arvoisa puhemies! Pääministeri
meille jo erittäin hyvin selvitti, mihin toimenpiteisiin hallituksen toimesta on ryhdytty tä-
män tarkastusvaliokunnan yksimielisen mietinnön pohjalta. Samoin täällä on ministeri
Berner hyvin seikkaperäisesti selvittänyt, mitä on käytännössä tapahtunut. Ja minä todella
toivon, että me kuuntelemme paremmin toisiamme. Tässä keskustelussa on nyt semmoi-
nen syyllistävä asenne ja lähtökohta, ja sille syyllistämiselle ei ole nyt olemassa minusta
perusteita yksimielisen mietinnön pohjalta. Se on totta, että tarvitaan näitä ohjeita valtion-
yhtiöiden omistajaohjausta varten, ja ne tehdään. Ja se huomautus, mikä nimenomaan va-
liokunnalta tuli, on ihan aiheellinen. Mutta sen sijaan nämä ongelmathan kaatuivat minis-
teri Bernerin syliin. Hän ei ole ollut millään lailla osallinen silloin näissä asioissa, kun näi-
tä johdannaisia on tehty — se kannattaa pitää mielessä. Hänen tehtävänsä on ollut, ihan oi-
kein, vaatia huolellinen selvitys, ja hallituksen tulee hoitaa ne tehtävät, jotka hallitukselle
kuuluvat.

15.08 Maarit Feldt-Ranta sd (vastauspuheenvuoro): Arvoisa puhemies! On tietysti sel-
vä, että ministeri Bernerillä on intressi tässä asiassa, mutta meidän muiden täytyy kyllä
pyrkiä tarkastelemaan tätä asiaa objektiivisesti, niin kuin olemme tarkastusvaliokunnassa
tehneet. Ja taustallahan tässä on Valtiontalouden tarkastusviraston laillisuustarkastusra-
portti, johon kaikki tämä työ pohjautuu. Ja tosiasia on kyllä se, että tämä Valtiontalouden
tarkastusviraston raportti ja näkemys poikkeaa kovin paljon siitä, mitä ministeri täällä tä-
nään eduskunnassa on sanonut, muun muassa Finavian johdon roolista. Kun ministeri äs-
ken kyseenalaisti asioiden hoitamisen, niin tarkastusviraston kannanotto on kuitenkin, että
Finavian johto on toiminut johdonmukaisesti ja tarkoituksenmukaisesti johdannaisvastui-
den selvittämiseksi. Ja mitä tulee ministerin rooliin tässä, niin tarkastusvirasto toteaa, että
liikenne- ja viestintäministeriö on sovinnaissopimuksesta neuvoteltaessa suorittanut sellai-
sia operatiivisiksi tulkittavia toimia, joista päättäminen ja joiden suorittaminen luonteen-
omaisesti kuuluvat yhtiön ja sen johdon tehtäviin, ja tarkastusvirasto on myös kyseenalais-
tanut tämän.

15.09 Antti Kurvinen kesk (vastauspuheenvuoro): Arvoisa herra puhemies! Tässähän on
käynyt sillä tavalla, että valtionyhtiössä toimihenkilöt ja työntekijät ovat käyttäneet tällai-
sia vaarallisia ja sopimattomia johdannaisinstrumentteja, ja se on johtanut tähän tilantee-
seen, mitä on selvitetty. Lisäksi meille on selvinnyt myös se, mikä selviää myös täältä mie-
tinnöstä sivulta 9, että jos vasemmistoliittolainen ministeri olisi reagoinut vuoden 2013 lo-
pussa, niin vahingot olisivat olleet vain 5 miljoonaa. Nyt ne ovat sitten jotakin muuta. Kol-
me ministeriä on sinipunahallitusten aikana vatuloinut tämän asian kanssa, ja nyt sitten mi-
nisteri Anne Berner on pyrkinyt selvittämään asiaa ja laittamaan asiat siellä Finaviassa sii-
hen kuntoon kuin ne pitää laittaa.

Sen haluan tähän keskusteluun vielä ottaa esille, että ei monimutkaisia siviilioikeudelli-
sia riitoja aina viedä käräjille miettimättä esimerkiksi kuluriskiä. Tässä asiassa, hyvät kol-
legat, on ollut miljoonien eurojen kuluriski. Ei sitä lähdetä ihan kevytmielisesti viemään
kanteita eteenpäin — kun liikejuridiikan ammattilaiset ovat liikkeellä, oikeudenkäyntiku-
lut voivat tosiaan nousta jopa miljooniin — ja sekin on veronmaksajien intressi.
15



Pöytäkirjan asiakohta PTK 11/2017 vp
15.10 Suna Kymäläinen sd (vastauspuheenvuoro):  Arvoisa puhemies! Ministeri ei voi
valtionyhtiön suhteen toimia kuin yhtiön omistaja. Yhtiön omistavat suomalaiset. Ministe-
rin tulisi edustaa heitä. 34 miljoonaa katosi tällä päätöksellä. [Välihuutoja] Omistajaoh-
jauksesta vastaavan ministerin tulee noudattaa omistajaohjausta koskevia periaatteita. Ber-
ner, kerroitte halunneenne lisäselvityksiä. Tarkastusvaliokunnan laajasta materiaalista ei
käy ilmi, mitä nämä tarkoittamanne lisäselvitykset olisivat tai milloin ja missä niitä olisi
pyydetty. VTV, omistajaohjaus ja ulkopuoliset asianajajat puolsivat kanteiden nostamista,
mitä muuta te vielä tarvitsitte?

15.11 Timo V. Korhonen kesk (vastauspuheenvuoro): Arvoisa puhemies! On erittäin hy-
vä, että ministeri on hyvin määrätietoisesti lähtenyt poistamaan ja hoitamaan niitä ongel-
mia, mitä Finavian myötä on syntynyt. On hyvä, että laajemminkin nyt selkeytetään sitten
valtio-omisteisten yhtiöiden riskienhallinta. Minusta tässä on hyvin selvää myös se, että
tällaista viime kauden kaltaista kyvyttömyyttä hoitaa tämäntyyppisiä ongelmia ei voi enää
sallia. On aivan selvä asia, että minusta tuo viime kausi on menty aikamoisella tuuliajolla.
Kun tätä keskustelua kuuntelee, niin voisi tietysti myös kysyä, laiminlöikö viime kauden
hallitus valtion omistajaohjauksen, mutta enpä viitsi kysyä. [Timo Harakka: Hyvä, ettet
kysynyt!]

15.12 Outi Mäkelä kok (vastauspuheenvuoro): Arvoisa puhemies! Ketään syyllistämättä
pidän erittäin tärkeänä, että näitä asioita on nyt selvitetty ja asioita voidaan arvioida avoi-
mesti ja julkisesti. Ministerien toiminnan sekä valtionyhtiöiden toiminnan pitää kestää päi-
vänvaloa, ja — mikä on erityisen tärkeää — pitää noudattaa toimintatapoja, jotka ovat yh-
teisesti hyväksyttyjä. Ja kuten täällä on useaan kertaan todettu, tästä prosessista on otettava
opiksi ja muodostettava yhteinen käsitys siitä, mikä on omistajaohjauksen toimintaperiaat-
teiden mukaan hyväksyttävää, että ohjeistuksia noudatetaan, ne on jalkautettu ja että kai-
killa toimijoilla on yhteinen käsitys siitä, miten toimitaan. Pidän myös järkevänä, että jul-
kisuuslain noudattamista valtionyhtiöissä harkitaan.

15.13 Maria Tolppanen sd (vastauspuheenvuoro):  Arvoisa puhemies! Tässä todellakin
ihan hämmentyy, kun kuuntelee tätä keskustelua. Se, mikä tässä tuntuu oudolta, on, että
tässä löytyy ainoastaan yksi asia, mistä ollaan täysin samaa mieltä, elikkä se, että te olette
pyytänyt lausuntoja tuosta mainitusta sopimuksesta. Mutta nyt mietinnön mukaan on tul-
lut myöskin toisilta asianajajilta lausuntoja mutta niitä ei olisi huomioitu sitten lainkaan yh-
tiön kokouksissa. Tämä on minusta aika kummallista, ja vaikuttaa kyllä siltä, että siinä on
silloin ollut kyllä ministeri mukana, että näitä muita lausuntoja ei ole huomioitu. Kysynkin
teiltä: onko huomioitu vai eikö ole huomioitu? Kun on niin ristiriitaista tämä tieto, niin nyt
on kysyttävä se ikävä kysymys, miten tässä nyt on, kumpiko ei pidä paikkaansa tai kumpi-
ko käyttää vaihtoehtoista totuutta, mietinnön sanamuoto vai se, mitä ministeri on julkisuu-
dessa lausunut.

15.14 Jari Leppä kesk (vastauspuheenvuoro):  Herra puhemies! On päivänselvää, että
omistajaohjauksessa tarvitaan ammattitaitoa ja pitkäjänteisyyttä. Sitä on tällä vaalikaudel-
la pääministeri Sipilän ja ministeri Bernerin johdolla selvästi olemassa ja enemmän kuin
aikaisemmin. [Paavo Arhinmäki: Siitä me ollaan vahvasti eri mieltä!] Viime kaudella mi-
nistereitä tuli ja meni. Se ei voi olla vaikuttamatta omistajaohjaukseen, siellä tehtyihin toi-
16



Pöytäkirjan asiakohta PTK 11/2017 vp
menpiteisiin, ja ei voi olla vaikuttamatta myöskään tähän yksittäiseen keissiin Finavian
osalta. Näitä nyt selvitetään, näitä nyt on menestyksellisesti ministeri Berner selvittänyt.

Mutta se on hyvä asia, niin kuin pääministerikin täällä totesi, että tarkastusvaliokunta on
kaksi hyvää toimenpide-ehdotusta tehnyt. Niistä otetaan edelleenkin vaarin, jatketaan sitä
kehittämistyötä omistajaohjauksessa, jota nyt on aloitettu, ja siihen tämä tarkastusvalio-
kunnan mietintö on erinomainen työkalu.

15.15 Pia Viitanen sd (vastauspuheenvuoro): Arvoisa herra puhemies! Nythän puhutaan
todella asiasta, missä on kysymys veronmaksajien rahoista ja kansalaisten luottamuksesta,
ja siksi ihmisille ei voi tulla sitä käsitystä, että ongelmat lakaistaan maton alle tai kaveri
päästetään pälkähästä. Mehän puhumme tästä syksyn 2015 kanteiden nostamatta jättämi-
sestä, ja väkisinkin herää valitettavasti kysymys, onko tässä nyt ajettu veronmaksajien vai
Deloitten etua.

Puhemies! Mielestäni valiokunta päätyy aivan oikeaan johtopäätökseen todetessaan,
että nimenomaan yleisen edun vuoksi olisi ollut viisasta ratkaista asiat oikeusteitse. Vali-
tettavasti näin ei käynyt. Pyydän nyt kiinnittämään huomiota siihen, että kun lukee näitä
valiokunnan mietinnön liitteenä olevia asiantuntijalausuntoja, niin käy varsin hyvin ilmi,
että esimerkiksi Valtiontalouden tarkastusvirastolla, omistajaohjauksella on ollut täysin
ristiriitaisia näkemyksiä siitä, miten olisi pitänyt [Puhemies koputtaa] menetellä ja mihin
johtopäätökseen tulla.

15.16 Lasse Hautala kesk (vastauspuheenvuoro): Arvoisa herra puhemies! Kuten olem-
me edustaja Heinäluoman puheenvuorosta täällä kuulleet ja voineet todeta, tarkastusvalio-
kunta on tehnyt erittäin tarkkaa ja hyvää työtä. Siksi tuntuu jotenkin pahalta se, että nyt,
edustaja Heinäluoma, teidän puoluetoverinne ja myös muu oppositio tuntuvat vetävän alas
tätä teidän äärimmäisen hyvää työtänne. Tarkastuslautakunta on päätynyt hyviin johtopää-
töksiin, ja niiden mukaan on hyvä elää.

Tässä raportissa todetaan se, mikä täällä monissa puheenvuoroissa on tullut esille, että
vuodet 2011 ja 2014 ovat olleet ongelmallisia nimenomaan siksi, että ministerit vaihtuivat.
Ministerit Kyllönen, Virkkunen ja Risikko eivät omilla kausillaan näihin asioihin puuttu-
neet lainkaan, mutta ministeri Berner on nyt ottanut kissan pöydälle ja hoitanut tämän asian
kuntoon.

Toinen varapuhemies Arto Satonen:  Nyt myönnän vielä vastauspuheenvuorot edusta-
jille Rinne, Harkimo, Östman, Ala-Nissilä ja Heinäluoma, ja sen jälkeen ministerien vas-
taukset.

15.17 Antti Rinne sd (vastauspuheenvuoro): Arvoisa puhemies! Minusta tämän keskus-
telun perusteella näyttää hyvin selvältä se, että tuohon syksyyn 2015 asti ollaan hyvin yk-
simielisiä siitä, mitä on tapahtunut, ja täällä on varmaan hyvin kuvattu nyt sitä, mitä tässä
on ministerien vaihtumisen ja kaiken tämän myötä tapahtunut. Mutta se erimielisyys, joka
tässä salissa tällä hetkellä on, liittyy siihen, mitä tapahtui tuolloin syksyllä 2015. Siihen asti
oli myös ministeri Berner sitä mieltä, että kanteet pitää nostaa myöskin tätä Deloittea koh-
taan, mutta jotakin tapahtui silloin syksyllä, että ministeri päätyikin toisenlaiseen tapaan
ratkaista asia, joka on johtanut siihen, että on toimittu hallituksen selän takana, ilman että
hallitus on ollut tietoinen edes, että tämmöistä sovintoneuvottelua käydään, ja joka johti
17



Pöytäkirjan asiakohta PTK 11/2017 vp
siihen, että syntyi sopimus, joka estää nyt sen, että Deloitten vastuuta voi selvittää. Tämä-
hän on se todellinen riidan ydin nyt tässä kysymyksessä, ja tämä pitää selvittää. Tässä on
vakavista menettelytapavirheistä kysymys.

15.18 Harry Harkimo kok (vastauspuheenvuoro): Arvoisa herra puhemies! Koko tappio
on yli 30 miljoonaa. Nyt me puhumme Deloitten vastuista, jotka ovat 400 000. [Eduskun-
nasta: 300 000!] Ernst & Youngin aikana tuli 30 miljoonaa tappiota. Onko tämä ainoa asia,
missä me saamme nyt ministerin kiinni siitä, että hän on tehnyt virheen, tämä 300 000:n rii-
ta, jonka hallitus päätti ensin asettaa oikeuteen? Sen jälkeen he tekivät sovintoesityksen, ja
se olisi ollut vastuun pakoilua, jos joku muu olisi tehnyt tämän päätöksen kuin hallitus itse.

15.19 Peter Östman kd (vastauspuheenvuoro): Arvoisa puhemies! Kun tehdään johdan-
naiskauppoja, tavoitellaan voittoja, mutta siihen liittyy myöskin riskejä. Jos valtio olisi teh-
nyt voittoja, me emme ilmeisesti kävisi tätä keskustelua, mitä tänään käymme.

Edustaja Korhonen kysyi, onko edellinen hallitus laiminlyönyt vastuunsa, kun asiaan ei
ole puututtu. Vastaus on kyllä, ja näin on tehnyt myös sitä edellinen hallitus. Se on tosiasia.
Joku oli laskenut, että nyt valtio on menettänyt yli 30 miljoonaa. Se ei pidä paikkaansa.
Valtio on menettänyt itse asiassa 65 miljoonaa, koska jos tähän oltaisiin puututtu ajoissa,
niin sitten me emme olisi hävinneet kuin 5 miljoonaa.

15.20 Olavi Ala-Nissilä kesk (vastauspuheenvuoro): Arvoisa puhemies! Oleellista on se,
onko yhtiössä noudatettu sen omia ohjeita. Valtiontalouden tarkastusvirasto on soveltanut
vanhoja Ilmailulaitoksen ohjeita vuodelta 2001. Sen sijaan Prepula on todennut, että riip-
pumaton käräjäoikeus on tehnyt päätöksensä vuosilta 2008—2010 olevien ohjeiden mu-
kaan, joiden se katsoo olleen voimassa. Siis minusta tässä yksi oleellinen johtopäätös on
myöskin, että — VTV tekee tarkastuksia, en kritisoi sitä — siellä pitäisi olla yhtiöoikeu-
dellista asiantuntemusta ja mielestäni auktorisoituja tilintarkastajia, koska nämä ovat vä-
hän vaikeita asioita. Me olemme nähneet tässä ongelmia. Mietinnössä ei todeta, että olisi
toimittu hyvän hallintotavan vastaisesti, mutta ongelmia tässä prosessissa totta kai matkan
varrella aina on.

15.20 Eero Heinäluoma sd (vastauspuheenvuoro):  Arvoisa puhemies! Sallitaanko hiu-
kan pidempi puheenvuoro tässä yhteydessä?

Toinen varapuhemies Arto Satonen: Sallitaan nyt valiokunnan puheenjohtajalle 2 mi-
nuuttia.

Arvoisa puhemies! Muutama näkökohta on syytä todeta.
Ensinnäkin liittyen tähän omistajaohjaukseen: Valiokuntahan haastatteli kaikki omista-

jaohjauksesta tänä aikana vastanneet ministerit. Mielestäni ei ole perusteita syyttää minis-
tereitä siitä, että he eivät olisi toimineet tai puuttuneet tähän asiaan. Selvityksessä kävi sel-
västi ilmi, että kaikilla ministereillä oli sama kanta eli he ovat tukeneet yhtiön johdon toi-
mintaa ja edellyttäneet, että vastuukysymykset selvitetään ja vahingonkorvauskanteita voi-
daan nostaa. Tämä tuli useissa eri kuulemisissa esille, myös virkamieskuulemisessa. Tästä
ei voi siis syyllistää edellisiä ministereitä. Tämä linja oli voimassa aina tuohon alkusyk-
syyn 2015 saakka. Erimielisyys täällä koskee sitä, pitikö peruuttaa ne kanteet, joita yhtiön
18



Pöytäkirjan asiakohta PTK 11/2017 vp
hallitus oli nostanut tilintarkastusyhteisö Deloittea vastaan vai ei. Siitä on ollut erimieli-
syys sekä päätöksenteossa että täällä tänään.

Toinen erimielisyys: oliko perusteet peruuttaa hallituksen jäseniä vastaan nostettu kan-
ne, josta myös tehtiin päätökset joulukuussa? Sitä arvioidaan eri tavalla. Yleisesti tarkas-
tusvaliokunta on todennut, että jos huomioidaan tämän asian merkitys kansalaisten luotta-
mukselle, on perusteet, että nämä asiat olisi käsitelty oikeudellisesti ja saatu sitä kautta lä-
pivalaisu ja ratkaisu. Valiokunnan keskustelussa lähtökohtana aika monessa tapauksessa
oli, että täytyy hyväksyä se riski, joka tähän kuuluu, ja vaikka rahaa kuluu sitten asianajo-
palkkioihin, sitä kautta tulee selko ja varmuus kansalaisille siitä, että ketään ei suojella, ke-
tään ei pelasteta vaan asiat selvitetään, ja tällä luottamuksella on joku merkitys. Tältä poh-
jalta valiokunnan yksimielinen kanta oli, että kanteiden nosto on perusteltua, sillä lisäyk-
sellä, että se edellyttää tietysti oikeudellisten kysymysten selvittämistä. Siitä löytyy liiteai-
neistossa asianajolausuntoja.

Sitten tämä, missä päätös pitää tehdä: valiokunnan kannaksi tuli, että tällaisessa tapauk-
sessa yhtiökokouspäätöksenteko olisi oikea ratkaisu, koska on monia näkökohtia ja kaikki
ei liity yhtiön toimintaan vaan on myös yleinen etu, ja jotta on läpi nähtävissä, kuka päät-
tää, mitä päättää, niin yhtiökokous olisi ollut oikea paikka.

No, sitten tullaan tähän, miksi yhtiökokousta ei pidetty silloin syksyllä vaan miksi se
lykkääntyi ja sitä ennen hallitus tuotiin tilanteeseen, että hallitus joutui peruuttamaan tä-
män Deloitte-kanteen ja lisäksi peruuttamaan hallituskanteen. Tästä on esitetty erilaisia nä-
kökohtia, ja valiokunta on kirjannut sen oman käsityksensä asiasta. Kun ministeriö käyn-
nisti Deloitten kanssa neuvottelun kanteiden peruuttamiseksi, niin se näyttää epäsovinnai-
selta eikä normaalikäytäntöjen mukaiselta, ja siitä valiokunta on tehnyt yksimielisen kir-
jauksen.

15.24 Liikenne- ja viestintäministeri Anne Berner:  Arvoisa herra puhemies! Kannan
suurta vastuuta siitä, että toimisin omistajaohjauksesta vastaavana ministerinä Finavian
osalta nimenomaan veronmaksajia kohtaan oikein.

Vuonna 2013 Finavian hallituksen pöytäkirjaan on kirjattu, että käydyn keskustelun jäl-
keen hallitus päätti asiantuntijalausuntojen perusteella valtuuttaa toimitusjohtajan ryhty-
mään toimenpiteisiin entistä rahoitusjohtajaa ja entistä varatoimitusjohtajaa vastaan. Näitä
toimenpiteitä ei kuitenkaan koskaan käynnistetty, ja silloin kun aloitin tässä tehtävässä,
tämä pöytäkirjamerkintä oli mutta toimenpiteitä ei ollut.

Tammikuussa 2015, jolloin en siis vielä ollut ministerinä, vaan tulin sitten vastuuseen
vasta puoli vuotta myöhemmin, hallitus oli päättänyt, että Finavia Oy:n entisten hallitusten
jäsenten ja toimitusjohtajan oikeudellinen vastuu on jo aiemmin huolellisesti arvioitu pe-
rustuen useisiin yhtiön ulkopuolelta hankittuihin oikeudellisiin asiantuntijalausuntoihin.
Hallituksen tietoon ei ole tullut seikkoja, joiden perusteella jo tehtyjä arvioita olisi syytä
näiltä osin muuttaa eli nostaa kanteita, toisin kuin te, valiokunnan puheenjohtaja, totesitte.
Eli tammikuulta oli päätös hallituksen pöytäkirjassa, joka minulla on tässä edessäni, että
hallitus on aiemmin tehnyt sen selvityksen, ja tämä on ollut kaikkien ministereiden ja kaik-
kien aikaisempien selvitysten johdonmukainen kanta, että hallituksen jäseniä kohtaan ei
nosteta kanteita.

Mikä muuttui syksyllä 2015? Tämä sama hallitus, joka oli tammikuussa, muistaakseni
31. päivä, kirjannut tämän lauseen pöytäkirjaan, teki syyskuussa erimielisen päätöksen,
jossa se päättikin nostaa kanteita, mutta hallituksen kolme juristia jättivät eriävän näkökul-
19



Pöytäkirjan asiakohta PTK 11/2017 vp
man. Vasta tässä vaiheessa heräsi omistajaohjauksessa ministeri kysymään, mitä tämä tar-
koittaa: Miksi on erimielinen hallituksen päätös? Miksi se poikkeaa saman hallituksen
tammikuussa tekemästä päätöksestä? Mitä lisätietoa on saatu tässä välissä? Onko syntynyt
lisäselvityksiä? — Ei ollut. Poliisiselvitys oli juuri käynnistetty, mutta siitä ei ollut tietoa.
Finanssivalvonnalle ei ollut jätetty selvitystä. Ulkopuolista, riippumatonta uutta selvitystä
ei ollut tehty. Mitään uutta tietoa ei ollut. Olisiko tässä vaiheessa ollut oikein olla välittä-
mättä tästä muutoksesta? Tämä on se, joka muuttui syksyllä 2015. Hallitus teki itselleen
ristiriitaisen päätöksen ja teki sen erimielisenä, ja hallituksen kolme juristia jättivät eriävän
kannan, jossa he vaativat yhtiötä tekemään lisäselvityksiä.

Omistajana ja omistajan edustajana en puuttunut siihen itse päätökseen, vaan totesin,
että ennen kuin yhtiö toimeenpanee tämän tekemänsä päätöksen, jonka toki saa tehdä eri-
mielisenä, sen tulee kuitenkin niiden eriävien juristien näkökulma huomioida ja tehdä ne
selvitykset, joita hallituksen sisällä eriävän kannan jättäneet ovat vaatineet. Ja jos he sil-
loin edelleen ovat samaa mieltä, niin omistaja ei puutu tähän päätökseen. [Suna Kymäläi-
nen: Vaan neuvottelee sopimuksia!] — Ei, tässä ei ole kysymys nyt siitä. — Deloitten osal-
ta samassa yhteydessä, kun tulivat nämä lisäselvitykset, joita eriävän kannan jättäneet hal-
lituksen jäsenet vaativat, kävi myöskin ilmi, että hallituksella ei ollut tietoa, mitkä vahin-
got ovat syntyneet, ja te juristit tiedätte erittäin hyvin, että syy-yhteyden tulee olla huolel-
lisesti selvitetty. Tarkastusvaliokuntakin sanoo lausunnossaan, että oikeudelliset selvityk-
set tulee kuitenkin huolellisesti tehdä. Deloitten osalta näin ei oltu toimittu, oikeudellisia
selvityksiä ei tehty eikä syy-yhteyksiä oltu selvitetty. Ne selvisivät tammikuussa 2016, sitä
ennen alkoi hahmottua, että ehkä ei ole kuitenkaan niin kuin on ajateltu tai hallitus ei ollut
tehnyt sitä huolellista työtä, jota sen kuuluu tehdä.

Minusta valtio-omistajan ja valtion omistaman yhtiön tulee toimia poikkeuksellisen
huolellisesti, poikkeuksellisen huolellisesti, kun se lähtee nostamaan kanteita eri osapuolia
kohtaan, etenkin kun se lähtee peräämään yksityishenkilöiden vastuuta. Kun käytännössä
joudutaan pitkiin prosesseihin, niin valtion on oltava esimerkillinen. Sitä esimerkillisyyttä
olen vaatinut ja sen vuoksi seison tänään täällä. Helpompaa olisi toki ollut olla välittämättä
erimielisestä hallituksesta.

Olen täysin sitä mieltä, että yhtiön tehtävä on huolehtia siitä, että se kantaa oman vas-
tuun. Deloitten päätöstä ja sovintoesitystä käsiteltiin yhtiön hallituksessa. Yhtiön hallitus
teki tässä asiassa päätöksen ryhtyä sovintoon, ja sovinto ei tarkoita sitä, että luovutaan,
vaan sovinto tarkoittaa sitä, että sovitaan yhdessä, mitä jokin vastuu kustantaa molemmille
osapuolille. Tässä hallituksen puheenjohtaja, joka jätti eriävän kannan sen sovinnon teke-
miseen, kirjasi yhtiön hallituksen pöytäkirjaan: "Yhtiö ei ole myöskään saanut virallista
omistajaohjausta liikenne- ja viestintäministeriöstä asiaan liittyen" [Paavo Arhinmäen vä-
lihuuto] — ei ole saanut ohjausta eikä kirjausta siitä, miten tulisi toimia.

En ole antanut yhtiön hallitukselle tai hallituksen puheenjohtajalle tai toimivalle johdol-
le mitään muuta kuin vaatimuksen siitä, että se toimii esimerkillisesti, huolellisesti ja oi-
keudelliset vastuut selvittäen, niin kuin valtion omistamalle yhtiölle kuuluu. Ja nimen-
omaan poliisiselvitys, Finanssivalvonnan selvitys ovat juuri sellaisia selvityksiä, jotka tuo-
vat asiat julkisuuteen ja myöskin tekevät niistä läpinäkyviä. Sekin on vastuun kantamista.

Toinen varapuhemies Arto Satonen: Otetaan tässä vaiheessa vielä pääministerin pu-
heenvuoro, sitten myönnän muutaman vastauspuheenvuoron, ja sen jälkeen menemme sit-
ten puhujalistaan.
20



Pöytäkirjan asiakohta PTK 11/2017 vp
15.32 Pääministeri Juha Sipilä: Arvoisa puhemies! Niin kuin kuulimme, ministeri Ber-
ner on toiminut vastuullisesti ja huolellisesti. Se, että valtio-omistajan edustajana vaatii yh-
tiön hallitusta toimimaan vastuullisesti ja huolellisesti ja tekemään ne päätökset perustuen
selvityksiin ja huolellisuuteen, on juuri sitä, mitä vastuulliselta omistajalta odotetaan.

Mitä tulee sitten tähän mietintöön ja mietinnön velvoitteisiin ja odotuksiin omistajaoh-
jaukselta — tähän riskienhallinnan puoleen — riskienhallinta on yhtiön hallituksen vas-
tuulla, operatiivisen johdon tehtävänä on toteuttaa hallituksen hyväksymää strategiaa ja
toimintapolitiikkaa. Nyt kun tästä on epäilystä tullut tarkastusvaliokunnan mietinnön pe-
rusteella, niin kaikkien yhtiöiden vallitsevat käytännöt selvitetään ja tulemme edellyttä-
mään edelleenkin, että yhtiöillä on ajanmukainen, ajantasainen riskienhallintapolitiikka.
Ohjeistukset ovat kunnossa, mutta nyt tarkastamme sen, että myöskin jalkautus on kaikis-
sa yhtiöissä kunnossa.

Sitten näitten omistajakäytäntöjen osalta: niitten totta kai pitää olla yhtenäisiä, ja olen
pyytänyt valtioneuvoston kanslian omistajaohjausosastoa arvioimaan ohjeistuksen tar-
peen ja tarvittaessa uudelleen ohjeistamaan kaikki ministeriöt ja valtio-omisteiset yhtiöt
valiokunnan esiin nostamien huomioiden pohjalta.

Ministeri Berner nauttii sataprosenttista luottamustani.

15.34 Antti Rinne sd (vastauspuheenvuoro): Arvoisa puhemies! Kysyn ministeri Berne-
riltä nyt sitä, kuka on neuvotellut tuon sovintosopimuksen Deloitten kanssa ja kenen oh-
jeitten mukaan se on neuvoteltu. Onko se neuvoteltu Finavian hallituksen ohjeistuksen mu-
kaan Finavian toimihenkilöitten toimesta, vai ovatko sen neuvotelleet liikenneministeriön
virkamiehet ministeri Bernerin ohjeistuksen mukaan? Tämä on erittäin tärkeä kysymys, ja
tähän pitää saada vastaus.

Toinen varapuhemies Arto Satonen: Vastauspuheenvuoro, edustaja Heinäluoma, ja sen
jälkeen ministeri vastaa.

15.35 Eero Heinäluoma sd (vastauspuheenvuoro):  Arvoisa puhemies! Tarkastusvalio-
kuntahan kävi huolella lävitse Finavian hallituksen pöytäkirjoja saadakseen kuvan, millai-
nen logiikka yhtiön puolella oli, plus sitten tutustui asiantuntijalausuntojen kautta moniin
eri käsityksiin, miten tätä asiaa olisi pitänyt hoitaa.

Haluan nyt siteerata, vielä kertaalleen, tästä vahingonkorvauskanneasiasta, mitä marras-
kuun 19. päivä 2015 valtioneuvoston kanslian omistajaohjausyksikkö lausuntonaan ja esi-
tyksenään liikenne- ja viestintäministeriölle sanoi. He toimittivat silloin liikenne- ja vies-
tintäministeriölle muistion, jossa oli toimenpidesuositukset. Tuon muistion mukaan: "Ti-
lintarkastajia vastaan ajettavan kanteen menestymistä edistäisi, jos yhtiön entistä toimitus-
johtajaa ja hallituksen jäseniä vastaan olisi vireillä vahingonkorvauskanne, koska tilintar-
kastajat ovat vastineessaan vedonneet yhtiön johdon ensisijaiseen vastuuseen. Vastuuva-
kuutukseen perustuva vaatimus vakuutusyhtiötä kohtaan edellyttää kanteen nostamista
vähintään entistä toimitusjohtajaa vastaan." Tämä oli se muutos, joka oli tapahtunut alku-
vuodesta 2015 loppuvuoteen 2015 tultaessa. Eli oli tullut välimiesoikeuden päätös vakuu-
tusyhtiöasiassa, ja lisäksi tilintarkastajat olivat uhanneet vastakanteella, nimenomaan sen
takia, että yhtiö ei ollut ryhtynyt toimenpiteisiin muuta johtoa vastaan. Nämä selittävät,
nämä kaksi asiaa, valtioneuvoston kanslian omistajaohjausyksikön kannan ja myös yhtiön
hallituksen asiassa syyskuussa tekemän kannan.
21



Pöytäkirjan asiakohta PTK 11/2017 vp
Toinen varapuhemies Arto Satonen: Vielä ministeri Berner, ja sen jälkeen puhujalis-
taan.

15.37 Liikenne- ja viestintäministeri Anne Berner (vastauspuheenvuoro): Arvoisa her-
ra puhemies! Deloitten sopimuksesta neuvottelivat yhtiön toimitusjohtajat, ja siitä tekivät
päätökset molempien yhtiöiden hallitukset. Liikenne- ja viestintäministeriön rooli tässä
kohdassa on ollut saattaa osapuolet yhteen, samaan pöytään. Siinä on ollut sen rooli.

Se, mitä liittyy sitten yhtiökokoukseen: Yhtiökokous pidettiin kesällä, ja se pidettiin juu-
ri siksi, että siihen mennessä olivat valmistuneet ne selvitykset, joita tarvittiin. On myös
huomioitava, että yhtiökokous silloin, kesällä 2016, nimenomaan edellytti yhtiön johdolta
huolellista selvitystä siitä, voidaanko vuoden 2011 osalta kanteita viedä eteenpäin. Tämä
oli vastoin yhtiön omaa, hallituksen päätöstä, ja tässä tapauksessa ja siinä kohtaa, kun aika
oli riittävä ja selvitykset saatu, omistaja otti kantaa ja teki sen yhtiökokouksen kautta. Sil-
loin yhtiö teki tämän selvityksen, käytti siihen syksyn 16 ja teki marraskuussa päätöksen
nostaa kannetta entistä toimitusjohtajaa vastaan. Tämä kanne on edelleen vireillä.

Toinen varapuhemies Arto Satonen: Sitten puhujalistaan.

15.39 Johanna Ojala-Niemelä sd: Arvoisa herra puhemies! Meillä on parhaillaan käsi-
teltävänä tämä tarkastusvaliokunnan mietintö koskien Finavian tilannetta. Pidän tärkeänä,
että asia otettiin käsiteltäväksi, koska kyse on merkittävästä valtionyhtiöstä. Valiokunta on
tehnyt hyvää työtä, ja asia on yhteiskunnallisesti merkittävä.

Finavian silloinen hallitus käytti paljon aikaa johdannaisten vastuukysymysten selvittä-
miseen. Tavoitteena oli selvittää asiat pääasiassa oikeusprosessien kautta ja saada johdan-
naistappioista vastuussa olevat tahot ja johdon vastuuvakuutus vähintään osittain korvaa-
maan yhtiön kärsimät tappiot. Näin toimisi jokainen huolellinen yhtiö.

Finavian hallitus nosti korvauskanteen vuosien 2009—2010 tilintarkastusyhteisöä ja
päätilintarkastajaa kohtaan. Finavia oli jo aiemmin nostanut kanteen If Vahinkovakuutus-
yhtiötä kohtaan, mutta kyseinen kanne kuitenkin hylättiin. Korvausprosessia oli mahdol-
lista jatkaa, mutta vain siten, että olisi nostettava kanteet myös entistä hallitusta ja toimi-
tusjohtajaa kohtaan. Yhtiö konsultoi asiassa Valtiontalouden tarkastusvirastoa, joka tuki
kanteiden nostamista.

Näin ollen Finavian hallitus päätyi nostamaan kanteet yhtiön entistä toimitusjohtajaa ja
hallitusta kohtaan sekä päätti panna vireille korvauskanteen välimiesoikeudessa Ifiä koh-
taan. Tähän tilanteeseen oli tultu, koska muun muassa käräjäoikeusprosessissa oli ilmen-
nyt seikkoja, jotka puolsivat väitettä entisen hallituksen ja toimitusjohtajan huolimatto-
muudesta. Tähän pisteeseen prosessissa ei kuitenkaan koskaan päästy. Ministeri Berner
puuttui epäsopivalla tavalla Finavian hallituksen työskentelyyn ja näin vaikutti Finavian
hallituksen päätöksiin sopia ja perua johdannaiskanteet joulukuussa 2015. Ensin ministe-
riön taholta vedottiin yhtiökokouksen järjestämiseen asiassa. Tätä yhtiökokousta ei kos-
kaan tullut. Sittemmin annettiin suoranainen kielto edetä asiassa. Myöhemmin ilmeni, että
silloisen Finavian hallituksen selän takana oli toimittu. Ministeri Berner on ilman Finavian
hallituksen päätöstä tai tietoa neuvotellut sovintosopimuksen tilintarkastusyhteisön kanssa
marraskuussa 2015. Berner on painostanut hallituksen puheenjohtajaa hyväksyttämään mi-
nisteriön neuvottelema sovintosopimus Finavian hallituksessa. [Sirkka-Liisa Anttila: Ai-
van uskomatonta tekstiä!]
22



Pöytäkirjan asiakohta PTK 11/2017 vp
Kaikki kovat keinot ovat olleet käytössä. Jotta sovintosopimus on saatu hyväksytettyä,
hallitukselta on myös pimitetty tietoja. Finavian hallitukselle ei ole toimitettu tiedoksi ti-
lintarkastajayhteisön sovintosopimuksen hyväksyntää vastustavia muistioita. Mitään ei ole
haluttu jättää sattuman varaan, ja ministeriö on ohjannut hallitusta hankkimaan tilintarkas-
tusyhteisön sovintosopimuksen hyväksyntää puoltavan lausunnon nimeämältään neuvon-
antajalta. Hallituksen puheenjohtaja on saanut karvaasti kokea, kuinka räikeästi hallituk-
sen objektiiviseen päätöksentekoon on vaikutettu.

Ministeri Berner on esittänyt julkisuuteen ja Valtiontalouden tarkastusvirastolle, että
olisi pyytänyt Finavian hallitusta selvittämään johdannaiskanneasioita huolellisesti uudel-
leen hallituksen tehtyä syyskuussa 2015 kannepäätöksen yhtiön entistä johtoa kohtaan.
Tämä ei silloisen hallituksen puheenjohtajan mukaan pidä paikkaansa, eikä ministeri ole li-
säselvityksiä pyytänyt.

Mikä sitten on tämän tarinan opetus? Kysyä sopii. Ministeriö on toiminnallaan negatii-
visesti vaikuttanut Finavian mahdollisuuteen saada eri tahoilta korvausta johdannaistap-
pioille. Mikä tämän keikauksen hinta sitten oli? Finavialle koitui johdannaisista kokonai-
suudessaan yli 34 miljoonan euron tappio. Veronmaksajien rahoja menetettiin, koska kan-
teita ei koskaan nostettu. Ensiksi, kyseessä on ollut poikkeuksellista omistajaohjausta, joka
ei voi jatkua, eikä siitä saa tulla maan tapa. Toiseksi, kanteet olisi tullut nostaa veronmak-
sajien rahojen menettämisen minimoimiseksi. Ja kolmanneksi, yhtiökokous olisi tullut kut-
sua koolle ja päätökset olisi pitänyt tehdä siellä. Voikin perustellusti kysyä, kenen etua täs-
sä asiassa on ajettu.

Koska Bernerin selvitys ei vakuuttanut, SDP:n eduskuntaryhmä esittää epäluottamus-
lauseen ministeri Bernerin toiminnasta. Epäluottamuslauseen sisältö kuuluu seuraavasti:
"Eduskunta katsoo, että ministeri Berner on tosiasiallisesti ohjannut Finavia Oyj:tä luopu-
maan vahingonkorvauskanteista tilintarkastajaa ja aikaisempaa hallitusta kohtaan ja näin
estänyt valtion edun mukaisten korvausten saamista eikä siksi nauti eduskunnan luotta-
musta."

15.44 Paavo Arhinmäki vas:  Arvoisa herra puhemies! Kuten jo debatissa totesin, me
kaikki olemme varmasti yhtä mieltä siitä, että Finavian johdannaiskaupat olivat täysin so-
pimattomia valtionyhtiölle. Tässä pelattiin veronmaksajien rahoilla huikealla riskillä ja
takkiin tuli 34 miljoonaa euroa. En syytä tästä silloista liikenneministeriä Vehviläistä, ni-
mittäin tämä toiminta tehtiin, mistä tässä keskustelussa on kysymyskin, nimenomaan vas-
toin sitä, minkä pitäisi olla valtionyhtiön toimintaa.

Kun tämä tilanne paljastui yhtiölle ja omistajalle, päätettiin aivan oikein selvittää taus-
tat, minimoida vahingot ja viedä asia oikeudellisesti eteenpäin. Kuten tarkastusvaliokun-
nan puheenjohtaja Heinäluoma totesi, kaikkien ministereiden aikana on viety samaan
suuntaan tätä: minimoidaan vahingot, viedään asia oikeudellisesti eteenpäin. Tarkoitukse-
na oli saada vahingonkorvausten kautta takaisin edes osa menetetyistä veronmaksajien ra-
hoista. Näin siis toimittiin edellisten ministereiden aikana.

Kun ministeri Berner pääsi puikkoihin, meno muuttui. Tässä vaiheessa vahingonkor-
vausasialla oli jo kiire, koska kanneoikeus oli vanhenemassa. Finavian hallitus kuitenkin
yllättäen perui kanteen yhtiön entistä hallitusta, entistä toimitusjohtajaa ja tilintarkastusyh-
tiötä vastaan ministeri Bernerin suorittaman omistajaohjauksen jälkeen, minkä hän tosin
täällä puheenvuorossaan kiisti — kiisti, että liikenne- ja viestintäministeriö tai ministeri
olisi antanut omistajaohjausta asiasta.
23



Pöytäkirjan asiakohta PTK 11/2017 vp
Valtiontalouden tarkastusviraston laillisuustarkastus sanoi aika suoraan, miten asia on:
ministeriö suoritti sellaisia operatiivisiksi tulkittavia toimia, joista päättäminen ja joiden
suorittaminen kuuluvat yhtiön ja sen johdon tehtäviin. Näin siis sanoo Valtiontalouden tar-
kastusvirasto — täällä ministeri Berner sanoi, että minkäänlaista omistajaohjausta ei annet-
tu. Ja jos katsoo nyt käsiteltävänä olevaa tarkastusvaliokunnan mietintöä, niin itse asiassa
sekin kertoo tämän, tosin yhteisymmärryksessä ehkä vähän pehmeämmin. Ministeriön toi-
minta ei ollut vakiintuneen omistajaohjauksen mukaista, todetaan mietinnössä.

Arvoisa puhemies! Mietintö osoittaa, että ministerin rooli oli kanteiden perumiseen joh-
taneen sovintosopimuksen osalta huomattavasti aktiivisempi kuin mitä itse ministeri on
kertonut. Ja tämä on asia, joka tulee vastaan jatkuvasti, kun ihmisten kanssa keskustellaan.
Ihmiset eivät luota, että siinä, mitä ministeri Berner on sanonut, olisi koko totuus. "Minis-
teriön rooli sovintosopimusprosessissa näyttäytyy asiantuntijakuulemisen perusteella pi-
kemminkin asioihin vaikuttamiselta kuin taustalla odottamiselta. Sovintosopimusproses-
siin liittyy sellaisia toimintatapoja ja tilanteita, jotka ovat valiokunnan mielestä omiaan se-
koittamaan omistajaohjauksen ja yhtiön päätöksenteon toisiinsa." Kun näin tarkastusvalio-
kunta on yksimielisesti sanonut, niin pidän erikoisena sitä, että keskustan ryhmä ryhmäpu-
heenjohtaja Kaikkosen johdolla pyrkii täällä huutamaan, että laitetaan piste keskustelulle,
keskustelussa ei ole enää mitään selvitettävää, eiköhän tämä nyt ollut tässä. Toisaalta täy-
tyy nostaa hattua keskustan eduskuntaryhmälle ja keskustan ministeriryhmälle. Täällä
koko joukko on ollut puolustamassa omaa ministeriään. Itse asiassa eipä juuri muilta hal-
lituspuolueilta puheenvuoroja tässä keskustelussa kuultukaan ministerin puolustamiseksi,
lukuun ottamatta edustaja Harkimoa, joka antoi ministeri Bernerille taustatukea. Mutta
kunnioitukseni keskustalle siitä, miten he suurella joukolla ovat täällä salissa hampaita ki-
ristellenkin ministeriään puolustaneet. [Hannakaisa Heikkinen: Höpö höpö!]

Arvoisa herra puhemies! Vasemmiston eduskuntaryhmä on valiokunnan kanssa samaa
mieltä siitä, että omistajaohjauksen ohjeistusta ja toimintaperiaatteita on välttämätöntä tar-
kentaa. Tällainen sekoilu ei saa toistua. Mielestämme riskienhallintaa koskevan ohjeistuk-
sen tulee kattaa riskit laajasti. Taloudellisten riskien lisäksi on huolehdittava sosiaalisten ja
ympäristöllisten riskien minimoimisesta. Omistajaohjauspolitiikan pitää olla korostetun
avointa ja vastuullista. Tämä tarkoittaa avoimuutta myös tilinpidon osalta sekä vastuulli-
suutta työnantajana.

Aktiivista omistajaohjausta tarvitaan. Valtaa saa ja pitää käyttää. Tämä on kuitenkin teh-
tävä läpinäkyvästi ja hyvän hallintotavan mukaisesti. Ministerillä on 100-prosenttisesti
omistetussa valtionyhtiössä täysi oikeus ottaa asia hoitaakseen ja tehdä päätös yhtiöko-
kouksen kautta läpinäkyvästi. Näin vastuu on siellä, missä on valtakin. Ministeri Berner ei
kuitenkaan toiminut näin vaan painosti yhtiön hallituksen tekemään haluamansa päätök-
sen. Valta kelpasi, mutta vastuu sysättiin muualle. Tarkastusvaliokunnan mietinnön ja sii-
hen liittyvien asiantuntijalausuntojen pohjalta näyttää ilmeiseltä, että Finavian omistajaoh-
jauksessa on toimittu hyvän hallintotavan ja valtioneuvoston omistajaohjauksen periaattei-
den vastaisesti. On puututtu operatiiviseen toimintaan, on tartuttu rattiin pelkääjän paikal-
ta.

Arvoisa puhemies! Ministeri Berner kirjoittaa blogissaan, että "valiokunta aivan oikein
toteaa, että sekä kanteiden nostamiselle että nostamatta jättämiselle on ollut perusteet".
Mainitsematta ministeri Berneriltä jää kuitenkin, että tämän jälkeen valiokunta ottaa aivan
yksiselitteisen kannan: "Finavian osalta valiokunta toteaa, että lopputuloksen epävarmuu-
desta huolimatta olisi yleisen edun kannalta ollut perusteltua selvittää vastuukysymykset
24



Pöytäkirjan asiakohta PTK 11/2017 vp
kokonaisuudessaan oikeusteitse." Ja valiokunta on myös todennut: "Myös kansalaisten
luottamus siihen, että epäkohtiin puututaan, olisi osaltaan puoltanut asian selvittämistä oi-
keusteitse."

Nämä ovat juuri niitä asioita, jotka kansalaisten keskuudessa herättävät ihmetystä, he-
rättävät epäluottamusta ministeri Berneriä kohtaan ja sitä kautta koko meidän poliittista
päätöksentekoamme kohtaan — kerrotaan vain osatotuuksia. Kansalaisten on lupa odot-
taa, että ministeri ajaa ensisijaisesti veronmaksajien etua. Spekulatiivisissa johdannaiskau-
poissa hassatut 34 miljoonaa euroa ovat käsittämätön virhe. Sitä virhettä ei ole tehnyt mi-
nisteri Berner eivätkä aikaisemmat ministerit. Nyt puhutaan siitä, miten tämä selvitetään.
Kansalaisten luottamuksen pettäminen on kuitenkin vielä vakavampi virhe. Siksi vasem-
miston eduskuntaryhmä kannattaa sosiaalidemokraattisen eduskuntaryhmän edustaja Oja-
la-Niemelän tekemää epäluottamuslause-ehdotusta.

15.52 Sirkka-Liisa Anttila kesk: Arvoisa puhemies! Finavia on yhtiönä ollut vuosikau-
sia aikamoisessa turbulenssissa, mikä todetaan myöskin valiokunnan mietinnössä. Huo-
mion kohteena on ollut se, pitääkö Finavian vaatia vahingonkorvausta ja keneltä. Tarkas-
tusvaliokunnan näkemyksen mukaan perusteluja on sekä vahingonkorvauskanteiden nos-
tamiselle että nostamatta jättämiselle. Oikeusvaltion periaatteisiin kuuluu kuitenkin se, et-
tei kanteita nosteta varmuuden vuoksi tai kokeilumielessä. Tähän asti Finavian johdannais-
asia ei ole rikosilmoituksen osalta menestynyt käräjäoikeudessa eikä myöskään välimies-
oikeudessa eli molemmissa on tullut takkiin — syntynyt myöskin valtiolle kuluja.
Tuomioistuimissa ratkaisujen perustelut ovat lähtökohdiltaan osin toiset kuin ne, joita Val-
tiontalouden tarkastusvirasto on asiassa käyttänyt. Tämäkin on mielenkiintoinen havainto.
Tämä käräjäoikeuden ratkaisuhan saatiin nyt tammikuussa.

Nyt käsiteltävänä olevassa mietinnössä on kuitenkin kyse hallinnollisten käytäntöjen ar-
vioimisesta eikä siitä, että olisi tehty jotain laitonta, vaikka täällä keskustelussa välillä saa
sellaisen kuvan. Finaviassa ei ole ollut riittävästi osaamista johdannaiskauppojen hallin-
nassa vuosina 2009—2011. Tästä me olemme täällä salissa varmaan kaikki olleet yhtä
mieltä. Viime vaalikaudella Finavian omistajaohjaus ajelehti tuuliajolla. Nyt asiat on otet-
tu hallintaan ja Finavia menestyy, ja sillä on tällä hetkellä hyvä johto.

Ministeri Berner on toiminut etenkin nopeasti ja vastuullisesti hänen syliinsä yllättäen
kaatuneen vaikean tilanteen edessä ja vaatinut huolellisuutta, mikä on ihan oikein. Minis-
teri Bernerillä ei ole ollut mitään tekemistä tappiollisten johdannaiskauppojen tekemises-
sä, vaikka tästäkin keskustelusta helposti vetää sen johtopäätöksen, kun liikutaan näissä
korvausluvuissa eikä yksilöidä, mistä on kysymys. Näistä kaupoista ja tehdyistä virheistä
johtuneet tappiot kuitenkin kaatuivat ministerin syliin. Tällä vaalikaudella ne on siis hänen
toimestaan vihdoinkin selvitetty.

Ja kun täällä on kovasti puhuttu näistä johdannaistappioiden määristä, siitä 34 miljoo-
nasta, ja perätään vastuuta, niin eikö sitten olisi aika myöskin selvittää sitä, että olisi ollut
erittäin hyvä, että nämä tappiot olisivat jääneet siihen 5 miljoonaan? Siitä vastuun kantaa
edellinen hallitus, Kataisen—Stubbin hallitus, ja sitä taustaa vasten kannattaa miettiä
myöskin, että siinä omassakin toiminnassa saattaisi olla jotakin korjattavaa. Eli vastuuta
pitäisi ottaa heidänkin, jotka ovat olleet vaikuttamassa. Tappiot olisi voitu minimoida 5
miljoonaan.

Tarkastusvaliokunnan yksimielisen mietinnön mukaan valtio-omisteiselle yhtiölle on
annettava tarkemmat riskienhallintaohjeet, joita myös valvotaan. Tämä on äärettömän tär-
25



Pöytäkirjan asiakohta PTK 11/2017 vp
keä asia, koska sekään ei yksin riitä, että ne ohjeet ovat olemassa — täytyy olla myöskin
selkeä valvonta, joka huolehtii siitä, että ne ovat hyvin toteutuneet. Finavian tappiolliset
johdannaissopimukset olisi voinut jäädä tekemättä, jos hyvin valvotut ohjeet olisivat olleet
olemassa jo silloin vuosina 2009—2012. Nämä ohjeet ovat tarpeen valtio-omisteiselle yh-
tiölle yleisemminkin, ja niiden tekeminen kuuluu omistajaohjaukselle. Tänään olemme
kuulleet täällä pääministerin suusta, miten nämä asiat ovat hoidossa ja asioihin on puutut-
tu. Mietinnön mukaan omistajaohjauksen toimintaperiaatteita on kuitenkin tarkennettava
nykyisestä.

Ja aivan lopuksi vielä tästä Deloitten kanssa tehdystä sovintosopimuksesta. Siinähän oli
kysymys vahingosta, jonka suuruus oli 317 000 euroa — tuolla julkisuudessa puhutaan
34—35 miljoonasta eurosta. Olisi äärettömän tärkeää, että täällä puhuttaisiin niin kuin
asiat todellisuudessa ovat. Se ei ole mikään pieni toivomus, vaan minusta se vaatii meiltä,
jotka vastuuta kannamme, myöskin vastuullisuutta näiden lukujen heittelyssä.

15.57 Olavi Ala-Nissilä kesk:  Arvoisa herra puheenjohtaja! Tässä on käyty hyvää kes-
kustelua, kiitos sen hyvästä johtamisesta. Eduskunnan tarkastusvaliokuntahan käsittelee
täällä eduskunnassa muun muassa eduskunnalle annettavat hallituksen vuosikertomuksen,
Valtiontalouden tarkastusviraston vuosikertomuksen, puolue- ja vaalirahoituksen valvon-
nasta annetut kertomukset sekä finanssipolitiikkaan ja tilintarkastukseen liittyviä asioita ja
voi itsekin tehdä tutkimuksia. Nyt esillä oleva mietintö on lajissaan varsin erilainen. On
huomattava, että valiokuntahan ei ole tuomioistuin. Ei meillä ole juristi-valiokuntaneuvok-
sia eikä näyttökysymyksiin mahdollisuuksia mitenkään puuttua. Menettelytapoja tietenkin
voidaan käsitellä.

Käsillä olevassa mietinnössä käsitellään valtio-omisteisten yhtiöiden riskienhallintaa ja
omistusohjausta. Valiokunta kävi läpi Valtiontalouden tarkastusviraston tarkastuskerto-
muksiin liittyen valtionyhtiöiden riskienhallintaa ja toimintaa yleisesti ja kuunteli asian-
tuntijoita. Lisäksi käsiteltiin Finavian johdannaiskaupoista vuosina 2009—2011 koitunei-
ta tappioita, erityisesti 2011 koituneita tappioita, ja niiden selvittämistä. Valtion tarkastus-
viraston laillisuuskertomus ja siten mietintö keskittyvät vuosiin 2009 ja 2010, jolloin nämä
Finavian menetykset, niin kuin edustaja Anttila totesi, olivat siis tästä kokonaismenetyk-
sestä prosentin. Tämähän on julkisuudessa paljon keskittynyt tähän prosenttikysymykseen
ja syksyyn, ja sillä tavalla on tullut vähän vino tästä yleisestä kuvasta.

Valtio-omisteiset yhtiöt ja muut julkisomisteiset yhtiöt lisääntyvät esimerkiksi maakun-
tahallinnon ja sote-uudistuksen yhteydessä. Johtopäätös tästä on minusta se, että omistajan
rooli on tärkeä. Lähtökohtaisesti sitä ei pidä heikentää vaan sitä pitää vahvistaa ja selkeyt-
tää. Esimerkiksi sosiaali- ja terveydenhuollon uudistuksen myötä on syntymässä suuri
määrä maakuntien omistamia yhtiöitä. Omistajaohjauksen toimivalta suhteessa yhtiön toi-
mivaltaan vaatii selkeyttämistä omistusohjauksen linjakkuuden ja johdonmukaisuuden
turvaamiseksi kaikissa tilanteissa, niin kuin valiokuntamme tuossa päätösosassa hyvin lau-
suu. Eli minä yhdyn mietintöönkin ja näihin hyviin päätösesityksiin. On hyvä, että päämi-
nisteri ne noin hyvin otti vastaan.

Johdannaiskauppojen tekeminen olisi tietenkin pitänyt välttää Finaviassa. Tarkastusva-
liokunnan näkemys on, että yhtiössä ei ollut riittävää osaamista koskien johdannaiskaup-
pojen hallintaa eikä niiden selvittelyä. Riskejähän aina on. On tärkeää, että ne tunnistetaan,
ja on tärkeää, että ne hallitaan. Johdannaiskauppojen suurin riski on väärä korkonäkemys,
joka monelle tuli vuosikymmenen alussa. Sen tekeminen ei, siis väärän korkonäkemyksen
26



Pöytäkirjan asiakohta PTK 11/2017 vp
tekeminen, kuten ei tyhmyys yleensäkään, ole peruste vahingonkorvaukselle eikä rikoksel-
le. Tässähän oltaisiin ehkä vankilassa, jos tyhmyys olisi rikos. [Eero Heinäluoma: Vahin-
gonkorvausperuste se voi olla!] Päätöksissä toimitaan myöskin aina senhetkisen tiedon
mukaan.

Minusta voi sanoa siis, että Finaviassa tämä tilanne tuli hyvin hallintaan 2015 osalta, ja
on sanottava myöskin, että hallituksen puheenjohtajana nykyisin oleva Sailas on nyt erit-
täin hyvin [Sirkka-Liisa Anttila: Harri Sailas! — Seppo Kääriäinen: Harri Sailas!] — Harri
Sailas, ollaksemme tarkkoja — johtanut yhtiötä, ja viime vuonnahan oli paras tulos kautta
aikojen Finavialla, miljardi-investoinnit tekeillä ja niin edelleen. Ehkä se kertoo myöskin
omistusohjauksen onnistumisesta.

Huomion kohteena on ollut, pitääkö yhtiön vaatia vahingonkorvausta ja keneltä. Tähän
mennessä Finavia ei ole menestynyt välimiesoikeusmenettelyssä, ilmoituksessa Finanssi-
valvonnalle eikä rikosilmoituksen perusteella tehdyissä kanteissa, jotka sitten selvitettiin.
Siinähän selvitettiin useampienkin ihmisten rikosoikeudellista vastuuta, tämä koski lähin-
nä luottamusaseman väärinkäyttöä. Siis niiden perusteella nostettiin kanne kahta henkilöä
vastaan eli entistä yhtiön varatoimitusjohtajaa ja entistä rahoituspäällikköä vastaan. Tämä
tuomio oli kokonaan vapauttava. On huomioitava myöskin, että julkisuuden mukaan syyt-
täjä ilmoitti osaltaan, että ei jatka tätä prosessia vaan tyytyy päätökseen.

Yhtiön hallitus päätyi siihen, että vuosien 2009—2010 tilintarkastajaa ja hallitusta vas-
taan ei nostettu kannetta. Kanteella ei katsottu olevan menestymisen mahdollisuuksia. Täl-
löin siis on kyse tästä 300 000:sta. Vuosien 2009—2010 tilintarkastaja sai lievimmän sank-
tion eli huomautuksen tilintarkastuslautakunnalta. Siitä on valitettu hallinto-oikeuteen.
Tämä huomautushan ei sinällään minusta vielä viittaa vahingonkorvauksen saamiseen.
TILAn puheenjohtajan suullinen vastaus — lainaan nyt sitä — kun kysyttiin, mikä hänen
näkemyksensä on siitä, miten pitäisi neuvoa: Hän sanoi, että sopikaa. Hän sanoi, että sopi-
kaa. [Seppo Kääriäinen: Se on hyvä neuvo!]

Asiassa on nyt tuore Vantaan käräjäoikeuden päätös. Riippumaton tuomioistuin, jollai-
nen Vantaan käräjäoikeus on, totesi kokonaan rahoituspäällikön ja varatoimitusjohtajan
vapauttavassa tuomiossaan 27. tammikuuta: "Rahoituspolitiikat vuosilta 2008 ja 2010, joi-
den perusteella tuli suojata lainasalkkua kokonaisuutena, näyttäisivät siten tosiasiassa kor-
vanneen aiemman ohjeen. Henkilötodistelukaan ei osoita varmuudella, että vuoden 2001
ohje olisi ollut enää tekoaikaan voimassa." — Tässä lainaan siis valiokunnan mietintöä, jo-
hon tätä päätöstä on lainattu. — "Myöskään sisäisen tarkastuksen tai VTV:n raportit eivät
edellä sanotun perusteella riitä tässä näytöksi." VTV siis omissa tarkastuksissaan sovelsi
tätä Ilmailulaitoksen ohjetta vuodelta 2001. Tuossa keskustelussa viittasin myöskin enti-
sen Keskuskauppakamarin tilintarkastuslautakunnan johtajan Prepulan kannanottoon, ja
hänen kannanottonsahan oli myöskin selkeä sen suhteen, että näitä vuoden 2001 ohjeita ei
tule enää noudattaa. Käräjäoikeuden päätöksen mukaan voimassa olleiden ohjeiden mu-
kaan, ei siis VTV:n käyttämien vuoden 2001 ohjeiden mukaan, voitiin tehdä lainasalkku-
jen suojaus kokonaisuutena, ja siten on toimittu käräjäoikeuden päätöksen mukaan yhtiön
sisäisten ohjeiden mukaisesti.

Niin kuin tuossa viittasin, olen tämän alan agronomi. 36 vuotta olen ollut sivutoiminen
auktorisoitu tilintarkastaja, viime vuoden loppuun saakka. Minä tekisin — nyt tulee henki-
lökohtainen mielipide — kaksi johtopäätöstä tuon käräjäoikeuden päätöksen johdosta: En-
sinnäkin päätös edelleen vahvistaa oikeaksi olla nostamatta oikeudenkäyntiä tilintarkasta-
jayhteisöä vastaan. Näkemykseni on, että se ei olisi voinut menestyä. [Välihuuto] — Pu-
27



Pöytäkirjan asiakohta PTK 11/2017 vp
hun nyt omasta kannastani, joka perustuu asiantuntijakuulemiseen myöskin. — Toiseksi
Valtiontalouden tarkastusviraston osaamista on syytä vahvistaa yhtiöoikeudellisissa
asioissa esimerkiksi käyttämällä tarkastuksen tekijöinä auktorisoituja yksityisten yhtiöi-
den tilintarkastajia, joilla on kokemusta suurten yhtiöiden toiminnasta.

Puhemies! Asiat on selvitetty — toki on vielä päättämättä siellä Finaviassa, mitä tekevät
vuoden 2001 tilintarkastajan osalta, ja kanne entistä toimitusjohtajaa vastaan sitten käsitel-
lään aikanaan, tänä vuonna varmaan, ja siitä sitten selviää, mitä sitten tapahtuu. Minulla on
siitäkin mielipide, miten siinä käy, mutta en tässä siihen mene. Asia on siis selvitetty, on
aika mennä eteenpäin. Finavia teki erinomaisen tuloksen viime vuodelta, menestyi hyvin.
Hyvä, että asiat yhtiössä ovat nyt osaavissa käsissä.

16.06 Sirpa Paatero sd:  Arvoisa rouva puhemies! On hyvin poikkeuksellinen prosessi,
minkä keskustelussa tänään ollaan, ja prosessi on ollut hyvin pitkä. Kiitos tarkastusvalio-
kunnalle pitkämielisyydestä ja varmaan myöskin puheenjohtajalle siitä, että asia on todel-
la perusteellisesti käyty läpi, ja sen takia luotan kyllä niihin lausuntoihin, jotka valiokunta
on saanut, ja siihen mietintöön, mikä on kirjoitettu. Jotenka niitä kannattaa sieltä lukea itse
kunkin aika tiukasti.

Tässä tilanteessa ja tässä tunnelmassahan ei täällä tänään, tässä salissa, oltaisi, jos toi-
mintatapa ministerin puolelta olisi ollut toisenlainen, [Hannakaisa Heikkinen: Ai viime
vaalikaudella?] jos ne kanteet olisi nostettu, niin kuin valtion omistajaohjausyksikkö esi-
merkiksi on esittänyt tai niin kuin Finavian yhtiön hallitus oli päättänyt, mutta nyt päätet-
tiin toimia toisin, ja siitä syystä tähän tuli tämmöinen asetelma. Minä olen pahoillani siitä,
koska tämä ei tietenkään ole suomalaisten oikeustajun mukaan mitenkään hyvä asia, että
me joudumme tällaisia prosesseja tässä salissa käymään läpi, mutta toisaalta eduskunta on
se paikka, jossa nämä asiat on käytävä läpi, jos tällaisia tilanteita esille tulee.

Pienellä kokemuksella sanon: Omistajaohjaus ei ole mikään helpoin tehtävä, se on var-
sin haastava laji ja etenkin, kun kyseessä ovat veronmaksajien rahat, jotka ovat meidän yh-
teisen päätöksenteon alla. Siitä syystä pitää olla vielä paljon tarkempi kuin itse omista-
miensa yhtiöiden osalta siinä, miten niissä toimitaan, miten niissä good governance hoide-
taan, mitenkä hyvät hallintotavat, mitenkä osakeyhtiölaki ja miten työnjako omistajan ja
yhtiön toimivan hallituksen välillä rajataan. Tässä keskustelussa, äsken jo totesin, on hyvä
tahto, kaikilla on se tieto, miten pitää olla, mutta miksi, jos tämä tieto on olemassa, yksi lau-
sunnonantajista kirjoittaa muun muassa näin — suora lainaus: "Ministeri ja ministeriö
puuttuivat epäsopivalla tavalla Finavian hallituksen työskentelyyn ja vaikuttivat Finavian
hallituksen päätöksiin sopia ja perua johdannaiskanteet joulukuussa 2015. Ministeriö puut-
tui yhtiön operatiiviseen toimintaan, painosti ja ohjaili hallitusta tekemään ministeriön tah-
don mukaiset päätökset, pimitti hallitukselta kanteiden perumista vastustavat lausunnot ja
päätti lopulta olla ottamatta vastuuta ajamistaan päätöksistä"? Todella kovaa tekstiä, mutta
tämä on meidän kaikkien luettavissa, valiokunnalle annettuna lausuntona. [Olavi Ala-Nis-
silän välihuuto — Hannakaisa Heikkisen välihuuto] — Tämä koskettaa sitä tilannetta, mi-
ten tätä asiaa on käsitelty nyt syksyllä 2015. [Hannakaisa Heikkinen: Mutta mitäs sitä en-
nen?] — Nyt puhutaan toimintatavasta. — Ihmisten oikeustajuun ei mahdu, että jos virhei-
tä on tehty — ja ihan varmaan on tehty, monissa eri hallituksissa, eri ministereitten johdol-
la — niin jätetään käymättä läpi, kenen tulee kantaa vastuuta, tai ei edes haluta selvittää si-
tä, kenen se vastuu lopputuloksesta pitäisi kantaa. Vaikka ne vahingonkorvaukset olisivat
ehkä kaatuneet, siitä huolimatta on se ajatus, että saadaan tietää, kuka on vastuussa.
28



Pöytäkirjan asiakohta PTK 11/2017 vp
Ja viitattuna siihen, pitääkö tehdä ja kenen ohjeita pitää noudattaa: Valiokunnan mietin-
nössä on kaksi lausumaa, joista toisessa lukee, että valtioneuvoston kanslian omistajaoh-
jausyksikön tulee tehdä uudet ohjeet. Kyllä, me olemme varmaan kaikki samaa mieltä, että
— ohjeita on ollut tähänkin mennessä — niitä on aina hyvä tarkentaa, mutta en voi olla sa-
nomatta, että mitä merkitystä on niillä ohjeilla, jos ei niitä noudateta. Tässäkin tapauksessa
se samainen omistajaohjausyksikkö kirjallisella muistiolla kertoi, mitä heidän mielestään
tässä tapauksessa tulee tehdä: järjestää yhtiökokous ja nostaa ne kanteet. Mikä oli toimin-
tatapa? Ei pidetty yhtiökokousta eikä nostettu kanteita. Sen takia minun mielestäni on jo-
tenkin hieman epärehellistä turvautua siihen ajatukseen, että tarkennetaan ohjeita, jos ei
niitä edes yritetä noudattaa. Sen takia — minä tuen siis yhä edelleen sitä, että ohjeita pitää
olla — kun tämä pääministerin vetämä omistajaohjauksen neuvottelukunta on päässyt
työskentelyn alkuun — olemme siis kokoontuneet yhden kerran — siellä voisi myöskin tä-
män asian ottaa esille, mitenkä näiden kaikkien yhtiöiden, jotka kaikki eivät siis ole siellä
valtioneuvoston kanslian alla vaan kahdeksassa eri ministeriössä, asioita yhtenäisesti tar-
kastellaan, jotta kaikilla olisi samanlaiset käsitykset siitä, mitenkä valtionyhtiöistä pitää
huolehtia ja käyttää niitä keinoja, mitkä meillä on valtionyhtiöitten ohjaamiseen.

Tämä täällä kerrottu ongelma siitä, että halutaan aina puuttua yksittäisten hallitusten toi-
mintaan ja niiden yhtiöiden käytännön sisältöihin, on ollut aina ja tulee ihan varmasti ole-
maan, ja juuri siitä syystä tämmöisessä kiistanalaisessa kohdassa tämä olisi pitänyt jättää
tekemättä. Siitä syystä olemme joutuneet tekemään tämän epäluottamuslause-esityksen.

16.13 Olli Immonen ps: Arvoisa rouva puhemies! Haluan aivan ensiksi tähän alkuun pe-
russuomalaisten valiokuntavastaavan ominaisuudessa todeta koko valiokuntaryhmämme
puolesta sen, että mielestämme oli tärkeää saada nostettua sekä Finaviaan että yleisesti val-
tion omistajapoliittiseen päätöksentekoon ja valtionyhtiöiden riskienhallintaan liittyvät
asiat perusteellisesti valiokunnan tarkasteltavaksi. Toiseksi haluan tuoda esiin sen, että
olemme erittäin tyytyväisiä tämän yksimielisen mietinnön lopputulokseen, ja kiitos tästä
koko valiokunnalle. 

Kuten täällä aiemmista puheenvuoroista onkin jo käynyt ilmi, tarkastusvaliokunta siis
käsitteli näitä julkisuudessakin paljon esillä olleita Finavian johdannaissopimuksia vuosil-
ta 2009—2011 ja niihin liittyvää päätöksentekoa. Itse kannustaisin kiinnittämään huomio-
ta erityisesti tähän mietinnön johtopäätösosioon, jossa on tiiviisti ja ytimekkäästi tuotu
esiin omistajapoliittiseen päätöksentekoon ja valtionyhtiöiden riskienhallintaan liittyvät
keskeiset havainnot, puutteet, epäkohdat ja ratkaisuehdotukset.

Näistä edellä mainituista johdannaissopimuksista on siis aiheutunut huomattavaa vahin-
koa valtiolle. Myös tähän havaittuun ongelmaan reagointi on ollut hidasta. Valiokunta nos-
taakin mietinnössä keskeisenä ongelmana esille sen, ettei valtio-omisteisille yhtiöille ole
tällä hetkellä erillistä ohjeistusta riskienhallinnasta. Valiokunta pitää tärkeänä sitä, että val-
tio-omisteisten yhtiöiden riskienhallinta järjestetään jatkossa asianmukaisesti ja että valtio-
neuvosto antaa asiaa koskevan ohjeistuksen. Tämän ohella yhtiön johdon ja hallituksen
vastuulla on tietysti varmistaa se, että näitä laadittuja ohjeita noudatetaan.

Tämän lisäksi valiokunta tuo mietinnössä esiin näitä täällä salissa tänään kovasti kes-
kustelua herättäneitä erilaisia tilanteita ja toimijoiden toisistaan eriäviä käsityksiä siitä,
mikä olisi ollut oikea toimintatapa omistajapoliittiselle päätöksenteolle ja kuuluiko jokin
asia omistajan vai yhtiön itsensä päätettäväksi. Valiokunnan asiantuntijakuulemisissa eri
tahojen näkemykset poikkesivat toisistaan esimerkiksi sen suhteen, puuttuiko liikenne- ja
29



Pöytäkirjan asiakohta PTK 11/2017 vp
viestintäministeriö Finavian toimintaan epäsopivalla tavalla tilintarkastusyhteisö Deloit-
ten ja Finavian kanssa solmitun sovintosopimuksen valmistelussa sekä aikaisempaan joh-
toon kohdistuneen vahingonkorvausvaatimuksista luopumisen osalta. 

Tarkastusvaliokunta toteaa mietinnössään, että se pitää syntynyttä tilannetta epätoivot-
tuna ja haluaa välttää vastaavanlaisten tilanteiden syntymisen jatkossa. Valiokunnan mie-
lestä on välttämätöntä, että eri toimijoilla vallitsee yhteinen käsitys hyväksytyistä toimin-
tatavoista. Mietinnössä peräänkuulutetaankin sitä, että hallitus tarkentaa vielä tämän vuo-
den loppuun mennessä valtion omistajaohjauksen toimintaperiaatteita erityisesti valtion
kokonaan omistamissa yhtiöissä.

Arvoisa puhemies! Valtion omistajaohjausta tulee vahvistaa ja selkeyttää. Myös avoi-
muus ja läpinäkyvyys ovat tärkeä osa hyvää hallintotapaa. Täällä salissa tänään pidettyjen
puheiden perusteella uskaltaisin väittää, että eduskunta kykenee yksimielisesti yhtymään
valiokunnan näkemykseen siitä, että valtion omistajapoliittiseen päätöksentekoon ja val-
tionyhtiöiden riskienhallintaan liittyvät epäselvyydet ja epäkohdat on saatettava kuntoon.
Haluankin kiittää hallitusta nyt lopuksi vielä siitä, että se on ryhtynyt määrätietoisesti toi-
miin asian kuntoonsaattamiseksi.

16.18 Maarit Feldt-Ranta sd: Arvoisa puhemies, fru talman! Aina kun on kyseessä ve-
ronmaksajien rahojen ja omaisuuden hoitaminen, on vaatimus hyvästä hallinnosta ja ohjei-
den sekä sääntöjen noudattamisesta pidettävä korkealla.

Kuten sekä Valtiontalouden tarkastusviraston laillisuustarkastuskertomuksesta että
myös tarkastusvaliokunnan yksimielisestä mietinnöstä käy ilmi, Finavian johdannaisasian
omistajaohjauksessa ei ole noudatettu hyvän hallinnon periaatteita eikä vakiintuneen käy-
tännön mukaisia toimintatapoja, toisin kuin tästä keskustelusta tänään olisi voinut esimer-
kiksi keskustan ryhmän osalta luulla.

On hyvä, että eduskunta on käynyt ja käy tämän asian läpi huolella, sillä yksittäisen
asian lisäksi tässä vedetään raja myös muiden asioiden osalta sille, miten yksittäiset valtio-
neuvoston jäsenet voivat käyttää asemaansa ja miten omistajaohjaus toteutetaan niin, että
se on veronmaksajien kannalta luotettavaa ja kestävää.

Asian käsittelyn yhteydessä on selkeästi käynyt ilmi, että erityisesti syksyllä 2015 on
käytetty poikkeuksellisia omistajaohjauksen keinoja. Tarkastusvaliokunnan mietinnöstä
käy ilmi muun muassa se, että liikenne- ja viestintäministeriöstä on vastoin ministeriön
omiakin hallinnointiohjeita puututtu aktiivisesti Finavian operatiiviseen toimintaan. Tääl-
lä käytiin keskustelua siitä, onko ministeri toiminut aktiivisesti vai eikö ole toiminut aktii-
visesti. Jos ja kun luette mietinnön, niin sieltä se käy aivan selkeästi ilmi — ja valiokun-
nalla on ollut käytössä myös muita asiakirjoja, sekä Valtiontalouden tarkastusviraston lau-
sunto että myös sähköpostiliikennettä liikenne- ja viestintäministeriöstä, josta tämä aktii-
visuus käy ilmi. Sivulla 20 todetaan: "Ministeriön rooli sovintosopimusprosessissa näyt-
täytyy asiantuntijakuulemisen perusteella pikemminkin asioihin vaikuttamiselta kuin taus-
talla odottamiselta. Sovintosopimusprosessiin liittyy sellaisia toimintatapoja ja tilanteita,
jotka ovat valiokunnan mielestä omiaan sekoittamaan omistajaohjauksen ja yhtiön päätök-
senteon toisiinsa."

Liikenne- ja viestintäministeriön käsitys siitä, mitä keinoja omistajaohjauksessa voi
käyttää, poikkeaa valtioneuvoston kanslian omistajaohjausosaston ja tarkastusviraston kä-
sityksestä olennaisesti. On kestämätöntä, että näin keskeisessä asiassa eri toimijoilla vallit-
see erilainen käsitys hyväksyttävistä toimintatavoista. Niin ei tietenkään voi jatkua, ja siksi
30



Pöytäkirjan asiakohta PTK 11/2017 vp
tarkastusvaliokunta edellyttääkin, että hallitus tarkentaa valtion omistajaohjauksen toimin-
taperiaatteita erityisesti valtion kokonaan omistamissa yhtiöissä.

Arvoisa puhemies! Yksi asiaan liittyvä suuri kysymys, jolla on laajaa yhteiskunnallista
merkitystä, on vastuukysymysten selvittäminen oikeusteitse eli kanteiden nostaminen. Va-
liokunnan yksimielinen kanta asiassa on selkeä. Valiokunta painottaa yleisen edun merki-
tystä, kun oikeusprosesseja harkitaan valtionyhtiöissä. Tosin valiokunnan varapuheenjoh-
taja Olavi Ala-Nissilä äskeisessä puheenvuorossaan irtisanoutui tästä valiokunnan yksi-
mielisen mietinnön kannanotosta, mikä on tietysti kovin hämmentävää. [Pia Viitanen: Vä-
hintään!]

Finavian osalta valiokunta toteaa, että lopputuloksen epävarmuudesta huolimatta olisi
yleisen edun kannalta ollut perusteltua selvittää vastuukysymykset kokonaisuudessaan oi-
keusteitse. Kansalaisten pitää voida luottaa siihen, että valtionyhtiöissä ilmi käyneisiin
epäkohtiin puututaan ja että vastuullisia vaaditaan oikeusteitse tilille, kun 34 miljoonaa eu-
roa veronmaksajien rahaa on kateissa.

Kolmas tärkeä seikka ja asiaan liittyvä näkökulma on päätöksenteko. Valtioneuvoston
jäsenillä ei ole mitään yleisvaltuutta sekaantua mihin tahansa toimialansa asiaan, varsin-
kaan kun asia on osakeyhtiössä käsittelyssä. Perustuslain 2 §:n 3 momentti sanoo: "Julki-
sen vallan tulee perustua lakiin. Kaikessa julkisessa toiminnassa on tarkoin noudatettava
lakia." Valtioneuvoston jäsenellä ei siis ole mitään yleisvaltuutta puuttua mihin tahansa
asioihin ilman, että se perustuu johonkin toimivaltuuteen.

Avoimuus, läpinäkyvyys ja hyvä hallinto edellyttävät sitä, että päätökset dokumentoi-
daan. Julkisesti omistetussa yhtiössä täytyy jälkeenkinpäin, henkilöiden vaihduttua, olla
todennettavissa tehdyt päätökset ja omistajan tahtotila. Tarkastusvaliokunta toteaa mietin-
nössään myös sen, että se pitää suotavana, että vastuukysymysten ratkaiseminen olisi tehty
yhtiökokouksessa.

Lopuksi, arvoisa puhemies: Asian perusteellinen käsittely on ollut välttämätöntä, ja
myös tarkastusviraston ja tarkastusvaliokunnan johtopäätökset on syytä ottaa vakavasti.
Kansalaisten on kyettävä jatkossa luottamaan siihen, että yhteisiä verovaroja ja yhteistä
omaisuutta hoitavat tahot tuntevat vastuunsa ja toimivat ennen kaikkea veronmaksajien
edun suojelijoina. Päätösten on perustuttava yleiseen etuun, ja kaikkien julkista valtaa
käyttävien toimijoiden tulee sitoutua yhteisiin sääntöihin, hallinnointiohjeisiin ja toiminta-
tapoihin.

16.24 Pia Viitanen sd: Arvoisa rouva puhemies! Minullakin on tarkastusvaliokunnan va-
rajäsenenä ollut mahdollisuus ja kunnia osallistua tähän yhteisen mietinnön laatimiseen, ja
täytyy tässä yhteydessä kyllä lausua myös omalta osaltani kiitokset siitä, että saimme ai-
kaiseksi yksimielisen mietinnön, ja kiitos myös valiokunnan puheenjohtajalle monista kär-
sivällisistä tunneista, mitä siellä valiokunnan puitteissa vietimme. [Eero Heinäluoma: Oli
ikimuistoista!] — Se oli hyvin ikimuistoista. Olen ollut 22 vuotta eduskunnassa, ja harvoin
on ihan tällaista valiokuntakäsittelyvaihetta saanut nähdä. [Hannakaisa Heikkinen: Hyvin
järjestetty näytelmä!] — Ei, ei suinkaan. Mielestäni se on muuten vähän halventavaa, jos
sanotaan, että "hyvin järjestetty näytelmä", niin kuin täällä tuli välihuutona, koska valio-
kunta erittäin vakavaa työtä teki, paneutui erittäin moniin lausuntoihin, ja mielestäni ai-
heesta, sillä, kuten sanottu, silloin kun puhe on valtionyhtiöstä, jossa on tehty virheitä, ja
näistä virheistä on koitunut veronmaksajille selkeää haittaa, niin kyllä silloin kansalaisella
31



Pöytäkirjan asiakohta PTK 11/2017 vp
on lupa olettaa, että se asia otetaan tosissaan ja perin juurin selvitetään. [Hannakaisa Heik-
kinen: Miksi ei viime vaalikaudella?]

On hyvä, että valiokunta on tullut kahteen johtopäätökseen, tai itse asiassa koko edus-
kunnan päätökseksi kirjataan tämä valtion omistusohjauksen toimintaperiaatteiden täs-
mentäminen sekä tietenkin luonnollisesti se, että riskienhallintaa koskevan ohjeistuksen
valtio-omisteiselle yhtiölle on valmistuttava. Nämä ovat tärkeitä asioita.

Kuten sanottu, kun kysymyksessä on valtio-omisteinen yhtiö, niin silloin on hyvin tär-
keää, että nämä asiat selvitetään perin pohjin. [Hannakaisa Heikkisen välihuuto] Silloin
puhutaan sellaisesta asiasta kuin kansalaisten luottamus, ja kyseessä on kaiken kaikkiaan
veronmaksajien raha. Silloin ei saa yleisesti tulla sellaista kuvaa, että kappas vain, 34 mil-
joonaa häviää eikä kenelläkään ole käsitystä, kuka siitä vastaa. Kun virheitä on tapahtunut
ja merkittäviä tappioita on tullut, niin on hyvin tärkeää, että kansalaiset voivat luottaa sii-
hen, että asiat selvitetään ja mitään ei lakaista maton alle. 

Siksi on mielestäni hyvä nähdä, että valiokunta pohti tässä omassa mietinnössään tätä
asiaa sekä yhtiön että yleisen edun kannalta ja totesi, että totta kai, jos ajatellaan yhtiön
etua, sellaisella seikalla kuin mainehaitta tai lopputuloksen epävarmuus voi olla enemmän
painoarvoa harkittaessa, mutta olen hyvin iloinen siitä, että valiokunta toden totta yksimie-
lisesti tuli siihen tulokseen, että nimenomaan tässä tilanteessa, kun kysymyksessä on val-
tionyhtiö ja yhteinen veronmaksajien raha, yleisen edun tulee silloin painaa, kansalaisten
luottamuksen ja avoimuuden nimissä. Ja valiokunta toden totta yksimielisesti toteaa, että
tässä suhteessa, nimenomaan yleisen edun kannalta, olisi ollut viisasta ja perusteltua kat-
soa nämä vastuukysymykset oikeusteitse.

Kun nyt puhutaan näistä syksyn 2015 tapahtumista — täällä on hyvin käynyt ilmi, että
nimenomaan tästähän nyt on ollut kysymys näissä erimielisyyksissä siitä, että kannat ja ti-
lanteet ovat muuttuneet — niin on hyvin tärkeää mielestäni nähdä se, että tämä asia, että
kanteet pitäisi nostaa, on äärimmäisen tärkeä ja samoin se, että yhtiökokous olisi tullut pi-
tää. Myös sen, puhemies, valiokunta toden totta toteaa, että yhtiökokous olisi ollut se suo-
siteltava tapa kaiken kaikkiaan toimia. Näin ei valitettavasti nytten kuitenkaan käynyt. Me
olemme täällä jo kuulleet aika monta puheenvuoroa tästä asiasta, ja se, mikä on käynyt täy-
sin selväksi tietenkin, on se, että kaiken kaikkiaan tässä on auennut tapahtumasarja, jossa
on käytetty normaalista omistajaohjauksesta poikkeavia menetelmiä.

Täällä on muutaman kerran siteerattu valiokunnan yksimielisen mietinnön paria lauset-
ta. Olen ne tähän noukkinut myös itselleni, koska minusta nämä ovat aika merkityksellisiä.
Eli valiokunta toteaa, että "ministeriön rooli sovintosopimusprosessissa näyttäytyy asian-
tuntijakuulemisten perusteella pikemminkin asioihin vaikuttamiselta kuin taustalla odotta-
miselta". Ja silloin jos yksimielisesti tämä lause on voitu kirjata, niin silloin varmasti pik-
kuisen avautuu se hämmennys, mikä tulee, kun kuuntelee toisaalta ministerin lausuntoja ja
toisaalta lukee sitten näitä lukuisia asiantuntijakuulemisen dokumentteja, mitä myös sitten
julkisuudessa ja netissä on saatavilla ja mitä valiokunta on käynyt läpi. Valiokunta toteaa,
että "sovintosopimusprosessiin liittyy sellaisia toimintatapoja ja tilanteita, jotka ovat valio-
kunnan mielestä omiaan sekoittamaan omistajaohjauksen ja yhtiön päätöksenteon toisiin-
sa". Myös tämä on suora sitaatti valiokunnalta, ja minusta tämä kyllä vaikuttaa käytännös-
sä samalta kuin VTV:n toteamus omassa kertomuksessaan, että hyvää hallintotapaa on ri-
kottu. Mielestäni tämä on oikeastaan vähän sama asia hieman eri sanoin. Tietenkin silloin
tulee sellainen tunne, että tässä nyt ilmiselvästi on käynyt ilmi, että tietynlaista aktiivisuut-
32



Pöytäkirjan asiakohta PTK 11/2017 vp
ta, vaikuttamista ja ohjaamista, puuttumista asiaan on tapahtunut, ja tietenkin hyvä kysy-
mys kuuluu, että miksi. Siihen me emme tiedä vastausta, mutta näin on näyttänyt käyvän.

Ja kaiken kaikkiaan haluan sanoa sen saman, minkä sanoin tuossa debatissa, että vähän
tuli sellainen tunne, kun mietin tätä asiaa, että ajettiinko tässä nyt lopulta sitten veronmak-
sajien etua vai Deloitten etua. Näyttää vähän siltä, valitettavasti, että tämä sovintosopimus
olisi eräänlainen Finavian ja valtion antautumisilmoitus Deloittelle. Minä en sinänsä ym-
märrä, miksi, koska kuitenkin puhumme tilintarkastajien vastuusta, jota yleensä pidetään
varsin vahvana. Ja tässä tapauksessa näin ei nyt näytä sitten käyneen.

Puhemies! Tässä ihan kiteytetysti muutama mielestäni keskeinen ajatus, mitä tästä tar-
kastusvaliokunnan mietinnöstä ja näistä lausunnoista on tullut ilmi. Ja kyllä tietenkin täy-
tyy sanoa, että kun näihin lausuntoihin tutustuu vielä tätä hyvää mietintöä tarkemminkin,
niin kyllä siellä monia kysymyksiä jää ilmaan.

16.31 Hannakaisa Heikkinen kesk: Arvoisa rouva puhemies! Minä en ole tarkastusva-
liokunnan jäsen, [Maarit Feldt-Rannan välihuuto] ja olen... [Eero Heinäluoma: Jatkakaa
vain!] Mietin tuossa, käytänkö ollenkaan tätä puheenvuoroa, koska se aika, kun täällä käy-
tiin debattia, niin... Lähetän täältä vielä jälkikäteen ministeri Bernerille suuret kiitokset sii-
tä avoimuudesta, mitenkä hän pystyy yksityiskohtaisesti selvittämään myös meille maalli-
koille sitä, mitä tässä on tapahtunut ja milloin. Siksi minusta on hyvin hämmentävää se,
että viime hallituskaudella vastuussa olevia ministereitä on käynyt täällä osoittamassa sor-
mella kollegaa, joka on vihdoin ottanut vastuuta tässä asiassa. Haluan myös ihmisille ker-
rata tässä, ketkä ovat olleet tämän prosessin aikana vastuussa: Liikenneministerinä oli Kyl-
lönen vuosina 2011—2014, Virkkunen vuonna 2014 ja Risikko 2014—2015. Omistajaoh-
jausministerinä tämän prosessin aikana ovat olleet Hautala 2011—2013, Haavisto 2013—
2014 ja edellä hieman aikaisemmin puheenvuoron käyttänyt Paatero 2014—2015. Kuten
aikaisemmin debatissa jo kävi ilmi, jos näihin asioihin olisi puututtu viime hallituskaudel-
la, nämä valtiolle aiheutuneet tappiot olisivat jääneet muutamaan miljoonaan euroon.
[Sirkka-Liisa Anttila: Viiteen!] Kun tarkastusvaliokunta on mietinnössään ollut yksimieli-
nen ja siinä on puheenjohtajana kuitenkin demareitten Heinäluoma, niin olisi voinut ajatel-
la, näin maallikkona, että myös SDP olisi sitoutunut tähän muistioon. Siksi ihmettelen tätä
epäluottamuslausetta ministeri Bernerille.

Kiitän myös osaltani valiokuntaa erittäin hyvästä työstä ja niistä tehdyistä tarpeellisista
ponsiehdotuksista, joilla pystytään toivottavasti tulevaisuudessa välttämään tällaiset vas-
taavat tapaukset. Nämä kaksi ponsiehdotustahan ovat: "Eduskunta edellyttää, että hallitus"
— nyt — "ryhtyy toimenpiteisiin ja antaa riskienhallintaa koskevan yleisen ohjeistuksen
valtio-omisteisille yhtiöille" ja toisena "Eduskunta edellyttää, että hallitus tarkentaa val-
tion omistajaohjauksen toimintaperiaatteita erityisesti valtion kokonaan omistamissa yhti-
öissä vuoden 2017 loppuun mennessä."

Arvoisa rouva puhemies! Ministeri Berner todella peri ongelman, joka oli kypsynyt nel-
jän ministerin aikana. Ongelmiin tarttumista vältettiin turhan kauan. Haluan muistuttaa, jos
se jollekin tätä katselevalle on jäänyt epäselväksi: Bernerillä ei ollut mitään tekemistä tap-
piollisten johdannaiskauppojen kanssa, jotka siis tehtiin vuosina 2009—2011. Vasta mi-
nisteri Bernerin aikana vahinkojen määrää ja seurauksia on selvitetty aktiivisesti, ja Berner
on mielestämme toiminut osaavasti hankalassa tilanteessa.

Arvoisa rouva puhemies! Edustaja Rinne on julkisuudessa väittänyt, että tilintarkastus-
yhtiön vapauttaminen vastuusta johti siihen, että vastuukysymykset valtiolle koituneista
33



Pöytäkirjan asiakohta PTK 11/2017 vp
yli 30 miljoonan euron vahingoista jäivät selvittämättä. Totuus kuitenkin on, että noin
300 000 euroa on menetetty ja muita selvitetään, eli juristi Rinne on vääristellyt tätä asiaa.
Olisin toivonut, että tämä asia olisi korjattu ja oikaistu täällä käydyssä debatissa, mutta
mitä saimme? Vain epäluottamuslauseen ministeri Bernerille.

Arvoisa rouva puhemies! Maakuntien lehdissä on tietynlainen vaalisensuuri ennen kun-
tavaaleja. Ikävää, että sellaista vaalisensuuria emme täällä eduskunnassa voi ylläpitää. Tar-
koitan tällä sitä, että pystyisimme jotenkin suodattamaan, minkälaisia vaalinäytelmiä tääl-
lä, tässä arvokkaassa salissa, käydään. Jos te epäluottamuslauseen jättäjät, arvoisat sosiaa-
lidemokraatit, olisitte hallitusvastuussa toimineet viime vaalikaudella, nuo tappiot todella
olisivat jääneet siihen noin 5 miljoonaan euroon. Tämä jos joku minusta on hyvin järjes-
tetty näytelmä.

16.37 Timo Harakka sd: Arvoisa puhemies! En tiedä, onko edustaja Heikkinen kunnal-
lisvaaliehdokkaana ja olisiko hänen tullut soveltaa tätä sensuuria nyt itseensä, mutta voin
ehkä alkukevennyksenä sanoa, että itse en aio olla kuntavaaliehdokkaana, joten kaikki se,
mitä täällä puhun, on objektiivista totuutta. En kyllä myöskään oikein hyväksy sitä vihjai-
lua, että valiokunnan, joka on tehnyt vakavasti tärkeää työtään, työn tuloksia tällä tavalla
epäillään poliittisesti värittyneiksi.

Korjataan tässä nyt sitten vielä sekin asia, että mitä puheenjohtaja Rinne on julkisuudes-
sa todennut — tämäkin tosin on toimittajan omaa tulkintaa puheenjohtaja Rinteen lausun-
nosta: "Rinteen mukaan tilintarkastusyhteisön vapauttaminen vastuusta johti siihen, että
vastuukysymykset valtiolle koituneesta yli 30 miljoonan euron vahingosta jäivät selvittä-
mättä tilintarkastusyhtiön osalta." Vaikea nähdä, että tässä virkkeessä olisi mitään kyseen-
alaista. Tämähän on kuvaus siitä, mitä on tapahtunut. Siinä ei itse asiassa edes osoiteta sor-
mella yhtään ketään. Mutta kuten sanoin, objektiivisen totuuden kertominen on tässä nyt
sitten jäänyt minun tehtäväkseni.

Tässä Finavia-kohelluksessa on mennyt sekaisin moni asia. Oli siis välttämätöntä, että
tarkastusvaliokunta pyrki saamaan tähän sekoiluun jotain selvyyttä, ja tämä työ on ollut
erittäin tärkeää ja ansiokasta — kiitos myös omasta puolestani. Eräät keskustan edustajat-
han olivat täällä sitä mieltä, että asioita ei olisi pitänyt selvittää lainkaan. En voi allekirjoit-
taa tällaista näkemystä julkisten varojen hoidon vastuusta ja vastuullisuudesta, niin epä-
miellyttävää kuin se joskus onkin. [Hannakaisa Heikkinen: Kuka näin sanoo?] — Näin sa-
noi ainakin edustaja... [Vasemmalta: Kiviranta!] — Kiviranta, aivan oikein. Olisihan nyt
pitänyt oman verojaoston kollegan nimi muistaa. En olisi halunnut häntä nyt tässä mainita
lainkaan mutta pyynnöstä näin tein.

Tässä keskustelussa oli sellainen mielenkiintoinen ristiriita, että pääministeri Sipilä pai-
notti voimakkaasti sitä, että ministerin tuli puuttua Finavian toimintaan, kun taas ministeri
Berner on tässä koko ajan, kuukausien ajan, korostanut, että hän ei ole puuttunut millään
tavalla Finavian toimintaan. Että kumpikohan näistä näkemyksistä nyt sitten on totta?
Ehkä kannattaisi sopia yhteinen tarina etukäteen.

Pääministeri totesi täällä pöntössä, että omistajan ja operatiivisen johdon rajat ovat täy-
sin selvät. Toisin lausuu siis Valtiontalouden tarkastusvirasto, joka nimenomaan on toden-
nut, että nämä roolit ovat Finaviassa menneet sekaisin. Ja itse asiassa valiokuntakin tässä
yksimielisessä mietinnössään toteaa, että Deloitte-kanteiden peruuttamisessa oli "toimin-
tatapoja ja tilanteita, jotka ovat valiokunnan mielestä omiaan sekoittamaan omistajaoh-
jauksen ja yhtiön päätöksenteon toisiinsa". Hallituspuolueiden edustajat valiokunnassa
34



Pöytäkirjan asiakohta PTK 11/2017 vp
ovat todenneet, että tämä raja ylitettiin, mutta ministerit Sipilä ja Berner ovat uppiniskai-
sesti eri mieltä — tosin sitten eri syistä, kuten alussa sanoin. Lisäksi ovat menneet sekaisin
omistajaohjausministereiden ja valtioneuvoston omistajaohjausyksikön roolit, kun minis-
teri vaati yhtiötä toimimaan toisin kuin omistajaohjausyksikkö oli ohjeistanut. 

On siis tärkeää huomata se, että ministeriö tässä rikkoi hyvää hallintotapaa ja toimi oma-
valtaisesti ja veronmaksajien kannalta vahingollisesti. Kerroin aikaisemmin, että eräs an-
sioitunut tilintarkastuksen ammattilainen soitti päivällä ja korosti, että tämä tapaus ei saa
mennä seuraamuksitta. Tämä on siis myöskin sellaisen asiantuntijan ja emerituksen näke-
mys, jolla on huomattavasti enemmän vuosia tällä alalla kuin edes edustaja Ala-Nissilällä.

Täälläkin keskustelussa roolit menivät sekaisin, kun edustaja Ala-Nissilä on moneen ot-
teeseen todistellut, että vahingonkorvauskanteet eivät olisi menestyneet käräjillä. Arvos-
tan hänen tilintarkastusosaamistaan, mutta en ole saanut syytä vakuuttua hänen juristinky-
vyistään. Kyse on periaatteesta: jos valtiolle aiheutetaan vahinkoa, veronmaksajien etua on
puolustettava oikeudessa. Tässähän mentiin 90-luvulla kohtuuttomuuksiinkin, kun maa-
kuntapankkien isännistöä pantiin tilille aiheutetuista vahingoista. Useissa pankkioikeuden-
käynneissä valtio myös hävisi tuntuvasti rahaa, mutta silloin se nähtiin yhteiskuntamoraa-
lin kannalta välttämättömänä. Kansalaisille ei saa tulla kuvaa, että yhteiskunnassa on suo-
jeltu eliitti, joka ei joudu vastuuseen teoistaan. Veronmaksuhalukkuuden kannalta on tu-
hoisaa, jos julkisten varojen käytön valvonta on välinpitämätöntä. Valtion on siis puolus-
tettava veronmaksajien rahoja, silloinkin kun menestyminen ei ole sataprosenttisen var-
maa. Olen huolestunut siitä, että hallitus lipsuu tältä linjalta, hyvin huolestunut. Jos tämä
tapauskohtainen puntarointi johtaa hyvin kirjavaan käytäntöön, on aivan selvää, että medi-
alle ja kansalaisille tulee epäilys siitä, että joitakin tahoja suositaan ja suojellaan. Tämä kar-
hu tulee varmasti vastaan, ja varoitan metsämiehiä vakavasti jo etukäteen.

Meillä ei ole varaa rapauttaa demokratiaa eikä kansalaisten uskoa oikeusvaltioon ja ta-
sapuolisuuteen. Siksi näin lopuksi siteeraan vielä valiokunnan kantaa, jotta kävisi ilmi se,
että valiokunta ja siellä olevat hallituspuolueiden edustajat evästävät hallitusta kuitenkin
huolehtimaan tästä julkisesta, yhteisestä moraalista tavalla, josta äsken puhuin: "Finavian
osalta valiokunta toteaa, että lopputuloksen epävarmuudesta huolimatta olisi yleisen edun
kannalta ollut perusteltua selvittää vastuukysymykset kokonaisuudessaan oikeusteitse.
Tämä kuitenkin edellyttää vastuukysymysten oikeudellisen puolen huolellista ja monipuo-
lista selvittämistä kaikissa vaiheissa. Tilintarkastajien osalta vahingonkorvausvastuu on
nyt jäänyt selvittämättä, vaikka tilintarkastajan vastuuta pidetään yleisesti varsin ankara-
na. Lisäksi asian saaman julkisuuden ja asiaan liittyvien monien osapuolien kannalta rat-
kaisun saaminen oikeusteitse olisi voinut olla perusteltua, jotta vastuukysymykset eivät
olisi jääneet pysyvästi epäselviksi." Meillä ei ole varaa siihen, että kansalaiset kokevat, että
vääryyttä suojellaan. Eihän nyt toimita sillä tavalla, että vääryyttä on tehtävä, kun tekemät-
täkään ei voi jättää?

16.44 Krista Mikkonen vihr: Arvoisa puhemies! Valiokunta on tehnyt varsin perusteel-
lista työtä tätä mietintöä tehdessään, ja hyvä niin, sillä asia on ollut varsin monimutkainen
ja siinä on ollut varsin ristiriitaisia käsityksiä eri tahoilla niin tapahtumien kulusta kuin joh-
topäätöksistäkin. Mielestäni on erittäin hyvä, että tämä mietintö on tuotu tähän koko edus-
kunnan käsittelyyn, vaikka täälläkin on ollut joitain puheenvuoroja siitä, että näin ei olisi
pitänyt tehdä. On aivan selvä asia, että kun on kyse taloudellisesti näin merkittävästä asias-
ta, mihin tässä yritetään löytää selvyyttä ja etsiä syitä, miksi näin on päässyt käymään — ei
35



Pöytäkirjan asiakohta PTK 11/2017 vp
vain siltä kannalta, mitkä tappiot ovat toteutuneet, vaan myös siltä kannalta, että tässä on
ollut riski, että olisi syntynyt vielä suurempia tappioita — ja kun on kiistatonta se, että on
toimittu vastoin ohjeistuksia, kun on ylipäätänsä otettu näitä johdannaissopimuksia, niin
minusta on aivan perusteltua, että me täällä eduskunnassa tätä asiaa yhdessä käsittelemme,
jotta osaamme myös ottaa opiksi siitä, miten jatkossa tulee toimia.

Valtionyhtiöiden omistajaohjaushan on hankala rasti, sen ovat monet ministerit aiem-
minkin saaneet huomata. Me tiedämme kaikki, että meillä edustajillakin on omia toiveita ja
asetamme paljon paineita siihen, että jos valtion täysin omistamassa yhtiössä tapahtuu jo-
takin, mikä mielestämme ei ole hyvä asia, niin painostamme usein ministereitä siihen, että
niihin sisäisiin asioihin pitäisi puuttua, mutta sehän ei ole omistajaohjauksen tehtävä.
Omistajan ei tule puuttua operatiiviseen toimintaan, vaikka yhtiö olisi täysin valtion omis-
tama. Siksi onkin tärkeää, että tähän liittyen on selkeä ohjeistus, mutta kuten täällä on tul-
lut aiemminkin esille, yhtä tärkeää on, että niitä ohjeita sitten myös noudatetaan. Ja tässä-
kin tapauksessa nyt on sitten vähän epäselvyyksiä jäänyt tästä kohtaa.

Tässä keskustelussa on aika voimakkaastikin joissain puheenvuoroissa tullut esille se,
että aiemmin ei olisi tehty mitään ja vasta nyt ministeri Berner olisi ollut se henkilö, joka
olisi ryhtynyt aktiivisesti toimiin selvittelemään tätä asiaa. Mutta kuten täällä on myös to-
dettu ja kuten mietinnössä hyvin selvästi sanotaan, niin näinhän ei ole. Heti kun nämä joh-
dannaissopimukset tulivat tietoon alkuvuonna 2012, niitä ryhdyttiin selvittämään yhtiön
toimesta ja kaikki ministerit, jotka ovat siitä asti olleet vastuussa Finaviasta, ovat olleet ak-
tiivisesti tukemassa sitä, että selvitystä tehdään. Toimintalinjana on ollut se, että ensin py-
ritään minimoimaan lisätappiot ja sitten sen jälkeen vasta puututaan siihen, että kenen syy,
ja tämä osittain myös siksi, että kun näissä oli erilaisia aikarajoja, niin haluttiin varmistaa,
että lisävahinkoa ei synny.

On toki hyvä, että myös ministeri Berner sitten jatkoi tätä samaa aktiivista toimintaa ja
huolehti siitä, että tämä asia selvitetään loppuun asti. Mutta ongelmana tässä selvittelyssä
ovat olleet ne toimintatavat, mitä on käytetty. Ne ovat olleet aivan selkeästi vastoin sitä,
miten omistaja noin yleisesti voi puuttua yhtiön toimintaan. Täällä mietinnössä on aivan
yksimielisesti todettu, että ministeri on toiminut nyt tavalla, joka on omiaan sekoittamaan
omistajaohjauksen ja yhtiön päätöksentekoa toisiinsa. Nämä kysymyksethän ovat olleet
siinä, että ministeri on ollut aktiivinen sovintosopimuksen neuvotteluissa, tai niiden aloit-
tamisessa, ilman että hallitus on ollut siitä tietoinen, ohi hallituksen. Toisaalta ministeri on
tehnyt paljon päätöksiä, joita ei ole dokumentoitu. Tämä on oikeastaan se iso ongelma täs-
sä koko pitkässä prosessissa ja ylipäätänsä valtionyhtiöissä, jos ne ovat ministeriöiden alai-
sia, koska siellä henkilöt vaihtuvat. Ja jos ei ole dokumentoitua päätöksentekoa, on hyvin
vaikea jälkikäteen saada selville, kuka, miten, miksi ja milloin on jotakin päätöstä tehnyt,
jos kerta näitä päätöksiä ei ole tuotu yhtiökokouksen tehtäväksi, mikä on se tapa, miten pi-
täisi toimia.

Kuten tässä on monta kertaa tullut esille, tämä kanteiden nosto on ollut ennen kaikkea se
asia, missä näkemykset ovat hyvin suuresti vaihdelleet, ja siinä myös näkemykset ovat
muuttuneet sitten ajan mittaan.

Itse kyllä yhdyn tähän valiokunnan mietinnössä olevaan yksimieliseen kantaan: "Fin-
avian osalta valiokunta toteaa, että lopputuloksen epävarmuudesta huolimatta olisi yleisen
edun kannalta ollut perusteltua selvittää vastuukysymykset kokonaisuudessaan oikeusteit-
se. Tämä kuitenkin edellyttää vastuukysymysten oikeudellisen puolen huolellista ja moni-
36



Pöytäkirjan asiakohta PTK 11/2017 vp
puolista selvittämistä kaikissa vaiheissa". Näin näen, että kun puhutaan yhteisistä rahoista,
niin vastuu on erityisen suuri, jotta me säilytämme kansalaisten luottamuksen.

No, missään prosessin vaiheessahan ei ole tullut ilmi, että ministeri Berner olisi toimi-
nut lainvastaisesti, mutta kuten mietinnössäkin todetaan, kuitenkin hyvän hallinnon ja
omistajaohjauksen yleisten periaatteiden vastaisesti, tai vastoin niitä yleisiä käytänteitä, on
toimittu. Me tiedämme kaikki, että juridisen vastuun ohellahan poliittisilla päättäjillä on
myös poliittinen vastuu. Sinänsä tässä tapauksessa pidän hyvänä, että tämä poliittinen vas-
tuukin tulee punnittavaksi ja arvioitavaksi tänne eduskuntaan, kun ministerin toiminta alis-
tetaan luottamusäänestykseen. Vihreä ryhmä tulee omasta äänestyskäyttäytymisestään
päättämään huomenna ryhmäkokouksessa, enkä tässä vaiheessa siitä sano sen enempää.

16.52 Kauko Juhantalo kesk:  Arvoisa puhemies! Sinänsä mielenkiintoinen tapaus on
tämä tällaisen sijoitustoiminnan tukeminen, joka tietääkseni voidaan tehdä vain suojaustar-
koituksessa. Tässä on kyllä ollut enemmän kuin suojaustarkoitus, on ollut tarkoitus sillä
ansaita, mikä tietysti on väärin, spekulatiivisella tavalla saada lisää valtion varoja. Sen on-
nistuessa emme täällä tietenkään olisi vaan olisimme tyytyväisiä. Kun tämä tapahtumaket-
ju on katkaistu eräässä kohdin, noin puolivälissä, mitä siitä olisi voinut syntyä ja oli synty-
mässä, se olisi tietysti ollut johdonmukaista myös käsitellä nopeasti.

Minusta ei riitä se, että monen ministerin voimin on lausuttu ja edellytetty, että tämä täy-
tyy huolellisesti selvittää ja niin pitää tehdä kaikkialla ja sen jälkeen pestä kätensä, ja ei mi-
nisterinä ole ollut sitten rohkeutta itse sitä tehdä, niin kuin ministeri Berner on nyt toimi-
nut. On erittäin hyvä, että löytyy niin ponteva ja rohkea ministeri, joka itse tekee sitä työtä,
mikä ministerille kuuluu, eikä yritä myöhemmin selviytyä sillä, että kyllä olen antanut
määräyksen, että pitää hyvin tässä toimia. Sen vuoksi tämä itse oikeudellinen kysymys on
muuttunut näköjään aivan poliittiseksi näytelmäksi.

Minusta tässä selvityksessä ja valiokunnan mietintötyössä on useita sellaisia kohtia,
joissa katsotaan kutakin asiallista asiaa toisaalta ja toisaalta, ja selviää se, että hyvin mo-
nessa kohdin tämän yhtiön historiassa on kysytty eri asiantuntijalausuntoja runsaasti ja
mistään ei ole saatu yksiselitteistä lausuntoa muun muassa vastuukysymyksistä ja siitä, mi-
ten pitäisi toimia. Sinänsä tämä nyt esillä oleva valiokunnan työ on tehty huolellisesti, kyl-
läkin aikaa käyttäen hyvin runsaasti, ja on päädytty johtopäätöksiin, jotka sinänsä ovat oi-
keita. Mutta tässä pitää saada selkeä käytäntö, niin että tällaisia näytelmiä ei täällä enää
näytellä.

Mutta kun puhe on siitä, millä tavalla ministeri voi puuttua ministerin alaisuudessa ole-
van yhtiön hallintoon ja sitä joko ohjata tai ohjeistaa, on aina tärkeätä muistaa, että minis-
teri on itse kävelevä yhtiökokous. Millä tavalla sitä pitää selkeyttää? Siinä mielessä on tär-
keä valiokunnan käsitys siitä, että muun muassa dokumentaation täytyy olla täsmällisem-
pää ja tarkempaa, koska päätöksiä voidaan ministerin taholta kyllä antaa yhtiön hallituk-
selle noudatettavaksi ja se on aina yhtiökokouksen päätös muodollisesti.

Nimittäin se on tässä mielenkiintoista, että kun ministeriö tilasi asiantuntijalausunnon
Valtiontalouden tarkastusviraston laillisuuskertomuksesta, ministeriö pyysi asiantuntijaa
arvioimaan, oliko viraston ministeriöön kohdistama arvostelu yksityisoikeudellisesti pe-
rusteltua, niin lausunnon mukaan yksimielisellä osakkeenomistajalla on osakeyhtiölain
5 luvun 2 §:n 2 momentin perusteella oikeus ottaa käsiteltäväkseen hallituksen tai toimi-
tusjohtajan yleistoimivaltaan kuuluva asia ja ministeriö on osakkeenomistajana tätä oikeut-
ta käyttänyt. Tämä johtaa siihen, minkä valiokunta onkin tässä myöhemmin lausunut yksi-
37



Pöytäkirjan asiakohta PTK 11/2017 vp
mielisesti, että Valtiontalouden tarkastusviraston mukaan yleinen lähtökohta yhtiökäytän-
nöissä on se, että tämänkaltaiset päätökset tehdään kirjallisesti. Asiantuntijalausunnon mu-
kaan puolestaan, koska Finavialla on vain yksi osakkeenomistaja, on yhden osakkeenomis-
tajan yhtiössä samantekevää, onko se pitänyt erillisen yhtiökokouksen vai antanut samaa
asiaa koskevan ohjeistuksen. Yhden omistajan yhtiössä yhtiökokous on koko ajan koolla ja
omistajan näkemyksen esille tuominen hallitukselle on käytännössä sama kuin yhtiöko-
kouksen päättäminen. Tämä on juridiikkaa, ja näin tässä on menetelty.

Täysi kunnia ministeri Bernerille, hän on uskaltanut tämän asian rohkeasti selvittää ja
tuoda esille, ja häntä lämpimästi kannatan tässä työssä.

16.58 Arto Pirttilahti kesk:  Arvoisa rouva puhemies! Tässä on meillä hyvin iltapäivä
taittunut tämän asian parissa. Täytyy ensin kiittää tarkastusvaliokuntaa siitä hyvästä työs-
tä, mitä on tehty valiokunnan puheenjohtajan, SDP:n Eero Heinäluoman, johdolla, on teh-
ty perusteellista työtä ja selvitetty asioita ja kuultu paljon asiantuntijoita. Todellakin tässä
on aikaa käytetty, ja nämä loppulausumat ovat aivan mainioita, tämä riskienhallinnan oh-
jeistus ja hallituksen tarkempi omistajaohjaukseen puuttuminen vielä. Ja pitäähän tässä
vielä mainita, että tämän hallituksen aikanahan on nyt perustettu myös tämä parlamentaa-
rinen omistajaohjausryhmä, missä varmaan tullaan myös parlamentaarisesti käsittelemään
omistajaohjausta. Toinen asia vielä tähän liittyen on se, että Finavian omistajaohjaus on
siirtymässä LVM:ltä tänne valtioneuvoston kanslian puolelle eli omistajaohjausyksik-
köön. Nämä olivat hyviä. 

Mutta sitten, mielenkiintoista kyllä, näinkin yksimielisen esityksen jälkeen me saamme
sitten tänne epäluottamuslauseen vielä lisäksi. Ja mietin tätä objektiivista totuutta, kuten
tässä edustaja Harakka kysyi se perään, että se on yksi asia, ja toinen on se, minkälaisen
mielikuvan me annamme kansalle ja veronmaksajille tästä asiasta. Tätä on hyvin voimak-
kaasti nyt tuotu SDP:n suunnalta esille.

Nyt tämä mielikuva siitä, paljonko kansalle on tullut tästä tappiota, on totta. Eli sitähän
on tullut noin 34 miljoonaa euroa kaikkinensa, ja se on tapahtunut vuosien 2009 ja 2011 vä-
lissä. Mutta nyt tarjotaan sitä mielikuvaa tällä hetkellä SDP:n toimesta mutta myös Ylen
toimesta, että Berner, meidän liikenne- ja viestintäministerimme, olisi vastuullinen tästä
kaikesta 34 miljoonasta. Ihmettelen tätä, ja tämä on tullut todellakin Pia Viitasen ja myös
Antti Rinteen ja myös Ojala-Niemelän toimesta tänäänkin esille, ja tätä huntua pidetään yl-
lä, annetaan mielikuva kansalle, että näin on. Mutta jos tässä objektiivisen totuuden perään
kysyy, niin johdannaistappiothan olivat sen 34 miljoonaa, se on totta, ja nyt keskusteluissa
oleva Deloittella tehty sopimus koski vuosien 2009—2010 johdannaiskaupoista syntynei-
tä vahinkoja, jotka ovat suuruudeltaan 317 000 euroa — siis 34 miljoonaa ja 317 000. Eli
pääosa syntyneistä vahingoista, 33,9 miljoonaa euroa, syntyi vuonna 2011. Ja nämä vas-
tuukysymykset selvitellään käräjillä tällä hetkellä.

Sen eteen meidän Anne Berner, liikenne- ja viestintäministeri, on tehnyt ponnekkaasti
töitä, että asiat ovat tähän malliin edenneet. Se, mitä sitten syksyllä on tapahtunut ja mitä ei
ole tapahtunut, on mielenkiintoinen asia: jos on päätöksiä tehty eikä niitä ole toimeenpan-
tu. Ja kun sitten liikenne- ja viestintäministeri ottaa tarmokkaasti kiinni asioista ja kysyy,
onko näitä ja näitä selvityksiä tehty, onko poliisiselvityksiä ja näitä tehty, niin tästä sitten
lähdetään nostamaan jopa sitten tänne eduskuntakyselyä.

Mutta peruspohja on kuitenkin, kuten sanoin, tuossa hyvä, se, että saadaan parempi oh-
jaus näihin asioihin. Toivottavasti siinä on nämä eri elementit, mitä meillä on käytettävis-
38



Pöytäkirjan asiakohta PTK 11/2017 vp
sä, ja se, mitä pääministerikin sanoi, että nämä toimenpiteet menevät suoraan näitten mei-
dän omien yhtiöittemme, valtionyhtiöitten, ohjaukseen, on erittäin hyvä.

Ja kyllähän keskustelu mielestäni oli hyvä tänään debattiin asti, mutta sen jälkeen tässä
on vähän toisenlaistakin informaatiota sitten ehkä tullut ja mieli on ehkä toisenlainenkin. 

Mutta minä näen, että meillä on hyvä ministeri, joka on tarttunut kiinni asioihin ja läh-
tenyt selvittämään niitä aikaisempia sotkuja suhteessa paremmin kuin muut ministerit,
mitä tässä vitjassa aikaisemmin on ollut — olisi mahdollisuus ollut puuttuakin asiaan ai-
kaisemmin. Villissä lännessäkin oli semmoinen sanonta, että ei kannata viestintuojaa eikä
pianonsoittajaa ampua. Tässä nyt tuntuu siltä, että meillä on tämmöinen selvittäjä ja vies-
tintuoja, joka on viestiä tuonut, ja että tätä nyt yritetään ampua tässä tilanteessa. Villissä
lännessäkin on paremmat säännöt oikeastaan kuin tässä meidän omassa toiminnassa. Toi-
von, että tälle tulee piste. Perjantaina äänestetään, ja sen jälkeen pulinat pois.

17.03 Hannu Hoskonen kesk: Arvoisa rouva puhemies! Kun katsoo tätä tarkastusvalio-
kunnan mietintöä, joka on yksimielinen, ja kun on sitten kuunnellut tätä keskustelua, niin
kyllä vähän menee ymmälleen, mikä tässä oikein homman nimi on. Pitää muistaa kuiten-
kin, että tässä Finavia-asiassa 2009—2011 tapahtuneiden asioiden osalta se ratkaisevin
vuosi oli se 2011. Jos viime vaalikauden ministerit olisivat hoitaneet omistajaohjausta ja
velvollisuuttaan valtion omaisuuden hyvän hoidon eteenpäinviemiseksi, niin vahingothan
olisivat olleet olennaisesti pienemmät. Olen jossakin nähnyt arvion, että vahingot olisivat
silloin olleet korkeintaan noin 5 miljoonaa euroa. Tämä totuus ei valitettavasti tuolla julki-
suudessa ole kovin paljoa ollut esillä. Pahoittelen sitä, että tätä eivät tiedotusvälineet ole
jostain syystä halunneet tuoda esille.

Vielä suuremmin ihmettelen sitä, että ministeri Berner on nostettu tikun nokkaan. Vuo-
sina 2009—2011 hän oli yritysjohtaja, joka teki omassa yrityksessään ja omassa elämäs-
sään vahvaa työtä suomalaisen yhteiskunnan hyväksi, ja nyt hänet nostetaan tikun nok-
kaan syylliseksi. Tämä logiikka ei oikein minun päähäni istu, arvoisat demarikansanedus-
tajat. Toivoisin kuitenkin, että tässä näille tosiasioillekin jonkunnäköinen arvo annettai-
siin. Ministeri Berner on nyt omassa toiminnassaan jämäkästi puuttunut tähän asiaan, ja
kuten pääministeri omassa puheenvuorossaan sanoi, tähän valtionyhtiöiden toimintaan,
miten yhtiöt toimivat ja hoitavat tehtäviään ja valtion omaisuutta, ollaan ohjeistuksia nyt
tarkentamassa koko ajan. Parlamentaarinen komitea istuu ja valvoo tätä asiaa, että saadaan
hommat viimeisen päälle ajan tasalle. En näe siinä mitään moitittavaa.

Minulle oli valtava yllätys, että yksimielisen mietinnön jälkeen tulee epäluottamuslause-
esitys. No, voihan sillä totta kai politiikkaakin tehdä. Ymmärrän toki tämän ajan, kun kun-
tavaaleihin on vain vähän aikaa — käyhän tämä tälläkin keinoin. Mutta soisin nyt olevan
kuitenkin niin, että jos ollaan jostakin asiasta yhtä mieltä, niin ollaan sitten yhtä mieltä ja
lopetetaan se turhanaikainen populismi. Mutta se nyt taitaa tähän aikaan kuulua. Toivon,
että tällaisesta menettelystä ei tule yleinen käytäntö.

17.06 Eero Heinäluoma sd: Arvoisa puhemies! Vaikka keskustelu on ollut vaikea, ehkä
tämä kuitenkin on ollut luonteeltaan äärimmäisen tarpeellinen, ja tässähän on sitten se va-
loisa puoli, että valtaosasta asioita, sekä tapahtumien kulusta että sitten vastuista ja myös
tulevaisuudesta, ollaan samaa mieltä. Tässä ehkä eduskunnan työskentelytapa valiokunnis-
sa, asioihin paneutuminen, asioiden selvittäminen ja johtopäätösten tekeminen, osoittau-
tuu oikeaksi. Erimielisyydethän keskustelussa koskevat nimenomaisesti tätä vuoden 2015
39



Pöytäkirjan asiakohta PTK 11/2017 vp
syksyä. Siitä, mitä sitä ennen tapahtui, ja myös, mitä sen jälkeen on tapahtunut, on suurin
piirtein sama käsitys. Erimielisyydet keskittyvät sitten siihen, olisiko pitänyt pitää voimas-
sa nämä yhtiön hallituksen nostamat vahingonkorvauskanteet tilintarkastusyhteisö Deloit-
tea vastaan ja yhtiön aikaisempaa hallitusta vastaan vai ei.

Valiokunnan saaman informaation pohjalta muutama kommentti käydyssä keskustelus-
sa mainituista asioista:

Ensinnäkin näiden vahinkojen määrään. Kysymys ei ole siitä, minä vuonna on syntynyt
kuinka paljon vahinkoa, vaan asian voi ajatella niin kuin valiokunnalle asia on kerrottu,
että jos vuoden 2009 tilintarkastaja olisi katsonut näiden johdannaissopimusten sisään ja
kysynyt näiden riskien perään, niin vuosina 2010 ja 2011 ei olisi tehty johdannaissopimuk-
sia tällä mainitulla tavalla. Eli ei voi ajatella niin, että tilintarkastaja vuosina 2009 ja 2010
vastaa vain siitä vahingosta, joka sinä vuonna on syntynyt, vaan hänellä on tässä ajattelus-
sa vastuu myös niistä myöhemmistä. Jos hän olisi tehnyt valvontatehtävänsä, näitä myö-
hempiä sopimuksia ei olisi tehty.

Sitten on ollut kysymys siitä, onko tämä normaalia vai epänormaalia toimintaa. Kaikki
valiokunnan saama informaatio lähtee siitä, että ei valtionyhtiöiden tehtäviin kuulu speku-
latiivinen kauppa rahoitusmarkkinoilla vaan Finavian tapauksessa tarkoituksena on toimia
lentoliikennettä palvelevana yhtiönä, ja sitten kun rahoitusmarkkinoilla ollaan, niin hyväk-
syttävää on vain suojata niitä otettuja luottoja mutta ei pyrkiä niillä tuottoihin. Valiokun-
nalle on myös lausuttu, että tietenkin siinä vaiheessa, kun on tullut tuottoja, olisi pitänyt jo
ymmärtää kysyä, että jos tulee tuottoja, tulevatko ne tuotot ilman mitään riskiä. Tämä ky-
symys on tässäkin aiheellista todeta näiden johdannaissopimusten arvioinnin osalta ja sen
arvioinnin osalta, miten yhtiön aiemmissa hallituksissa on toimittu, kun tilinpäätökset on
aikoinaan hyväksytty.

Sitten on puhuttu paljon myös tästä raastuvanoikeuden päätöksestä. On aihetta todeta,
että raastuvanoikeudessa käsiteltiin luottamusaseman väärinkäyttöä sen jälkeen, kun va-
hingonkorvausmahdollisuudet olivat menneet umpeen, eli kahden vuoden määräaika siitä,
kun henkilö on lopettanut työsuhteensa, oli mennyt umpeen ja yhtiöllä ei ollut enää mah-
dollisuutta vahingonkorvauksiin. Tämän jälkeen selvitettiin tätä luottamusaseman väärin-
käyttöä. Tältä osin luottamusaseman väärinkäyttö ja sillä perusteella tuomitseminen edel-
lyttäisi tahallisuutta, ja raastuvanoikeuden päätös lähtee siitä, että semmoista tahallisuutta
ei voida osoittaa, että tämä olisi tehty tieten tahtoen vastoin ohjeita. Joten siitä raastuvan-
oikeuden päätöksestä ei voi tehdä johtopäätöksiä siitä, mikä vahingonkorvausasiassa olisi
tuomio ollut. 

No sitten on ehkä erikseen syytä kuitenkin puuttua vielä yhteen asiaan, jota on hyvin
ohimennen käsitelty. Se koskee tarkastusviraston tekemää työtä ja asemaa. On erittäin tär-
keää, että meillä on riippumaton itsenäinen tarkastusvirasto, joka tarkastaa myös ministe-
riöiden toimintaa, sekä ministeriöiden rahankäyttöä että myös ministeriöiden toimintaa eri
tehtävissä, kuten omistajaohjauksessa. Valiokuntahan on käynyt myös lävitse tätä tarkas-
tusviraston työtä. On aihetta nostaa hattua sille, että meillä on rohkea, itsenäinen, ammat-
titaitoinen tarkastusvirasto, joka tekee oman työnsä, jotta eduskunnalla on kaikki käytettä-
vissä oleva tieto valtion varainkäytöstä ja jotta eduskunnan päätösten mukaisesti valtion
varainkäyttö tapahtuu ja jotta myös veronmaksajat voivat luottaa, että valtion varoja hoi-
detaan viisaalla tavalla. Tämä koskee myös valtionyhtiöiden toimintaa. Tämä prosessi on
kunniaksi tälle tarkastusviraston nykyiselle roolille, ja on tärkeätä, että virasto toimii edus-
kunnan yhteydessä ja eduskunta on viime kädessä takeena sille, että virasto voi tehdä työn-
40



Pöytäkirjan asiakohta PTK 11/2017 vp
sä aitojen omien havaintojensa mukaisesti ilman minkäänlaista painostusta tai pelkoa. Täl-
lä on merkitystä siltäkin kannalta, että meidän eduskuntana pitää ottaa tämä riippumatto-
muus vakavasti ja olla tyytyväisiä siitä, että he ovat Finavian tapauksesta nämä kaksi pe-
rusteellista raporttia tehneet.

Tarkastusvaliokuntahan kävi tätä lävitse paitsi yleiseltä kannalta myös erityiseltä kan-
nalta ja antoi sitten myös tiettyjä suosituksia virastolle liittyen esimerkiksi siihen, millä ta-
valla viraston työntekijät voivat sivutoimisuhteessa olla tilintarkastustehtävissä. Näihin
suosituksiin kuuluu se, että ei ole suotavaa, että viraston työntekijät ovat sivutoimisesti tar-
kastamassa niiden yhtiöiden tilejä, joiden valvonnasta tarkastusvirasto vastaa. Tällaista-
han ei viime vuosina enää ole ollutkaan, mutta katsottiin aiheelliseksi kirjata myös tämä.
Samaten tarkastusvaliokunta myös kiinnittää huomiota siihen, että on perusteltua, että vi-
rasto noudattaa mahdollisimman avointa tiedotuspolitiikkaa. Sehän on valtionhallinnon
yleisten tiedotusohjeiden mukaista ja on ollut myös viraston toiminnan lähtökohtana, ja
yhtä tärkeätä on, että tässä avoimessa tiedotuspolitiikassa ei ennakoida millään tavoin
käynnissä olevien selvitysten tai työn alla olevien raporttien lopputuloksia.

Siltä varalta, että tämä keskustelu jossain vaiheessa tänään loppuu, pyydän valiokunnan
puolesta saada kiittää kansanedustajia kuitenkin aika hyvästä ja enimmäkseen rakentavas-
ta keskustelusta. Erimielisyyksiäkin on ollut, mutta se kai kuuluu tämän työn luonteeseen.
Valiokunta on kovin iloinen siitä, että keskustelun kuluessa valiokunnan ehdottamat kan-
nanotot ovat saaneet koko eduskunnan, kaikkien puheenvuoronkäyttäjien, tuen. Se osoit-
taa, että valiokunta on tältä osin osannut puuttua olennaiseen ja löytää sen tahdon, joka vas-
taa koko eduskunnan tahtoa.

17.14 Satu Taavitsainen sd: Arvoisa puhemies! Tarkastusvaliokunta on tehnyt perusteel-
lisen työn selvittääkseen tätä asiaa, kiitos siitä. Valiokunnan mietinnön lukemisen jälkeen
ei ole epäselvää, etteikö valtion pidä parantaa omaa omistajaohjaustaan ja pitää parempaa
huolta omaisuudestaan. Valtionyhtiöiden toiminnan on oltava avointa ja läpinäkyvää, ja
niiden tulee suorittaa omaa perustehtäväänsä, sitä, mitä varten yhtiö on aikoinaan perustet-
tu. Ongelmien tullessa ei pidä yrittää välttää julkisuutta ja salata tietoa.

Nyt on tullut siis ilmi, että ministeri ja ministeriö puuttuivat epäsopivalla tavalla Fin-
avian hallituksen työskentelyyn ja vaikuttivat Finavian hallituksen päätöksiin sopia ja pe-
rua johdannaiskanteet joulukuussa 2015. Ministeri Bernerin johtama ministeriö siis puut-
tui yhtiön operatiiviseen toimintaan, painosti ja ohjaili hallitusta tekemään ministeriön tah-
don mukaiset päätökset, pimitti hallitukselta kanteiden perumista vastustavat lausunnot ja
päätti lopulta olla ottamatta vastuuta ajamastaan päätöksestä.

Arvoisa puhemies! Aina on laitettava etusijalle veronmaksajien yleinen etu. Valiokun-
nan mietinnössä lukee: "Yleisen edun kannalta asian perusteellinen selvittäminen oikeus-
teitse olisi voinut olla perusteltua monitahoisten vastuukysymysten ratkaisemiseksi. Lisäk-
si asian saaman julkisuuden ja asiaan liittyvien moninaisten vastuukysymysten selvittämi-
seksi olisi ollut perusteltua alusta lähtien selvittää ja saattaa asiat oikeusteitse ratkaistavik-
si, jotta vastuukysymykset eivät olisi jääneet pysyvästi epäselviksi". 

Finavian hallituksen puheenjohtajan vaihduttua tammikuussa 2015 oli silloin toimineen
ministeri Risikon toive, että asiassa jatketaan hallituksen aiemmin päättämällä linjalla, sel-
vitetään eri vaihtoehtoja, yritetään saada korvauksia sekä minimoidaan haitat. Nyt valio-
kunnan mietinnöstä käy ilmi, ettei omistajalla ole ollut huomautettavaa yhtiön hallituksen
41



Pöytäkirjan asiakohta PTK 11/2017 vp
tekemiin päätöksiin ja toimiin johdannaisasiassa ennen syyskuuta 2015. Valittu toiminta-
linja muuttui Bernerin tullessa ministeriksi. Mysteeriksi meille jää, miksi.

Arvoisa puhemies! Jo ministerin virkavalassakin vannotaan, että toimitaan lakien mu-
kaisesti ja oikeudenmukaisesti ja puolueettomasti kansalaisten ja yhteiskunnan parhaaksi.
Ministereiltä edellytetään rehellisyyttä. Kansalaisilla on oikeus odottaa nuhteettomuutta
myös toiminnassa. Kansalaisten on voitava luottaa siihen, että epäkohtiin puututaan ja ke-
tään ei suojella asemansa tai minkään muunkaan perusteella.

Monet tavalliset ihmiset ovat menettäneet työpaikkansa virheiden vuoksi tai joutuvat oi-
keuteen tai korvausvelvollisiksi. Näin sen kuuluu olla myös johtajien tasolla. Jokainen
meistä on yhdenvertainen. Yhteiskuntarauhankin kannalta on tärkeää, ettei luottamus vir-
kavaltaan ja päättäjiin hiivu. Ministeri Bernerin julkiset lausunnot hänen omasta toimin-
nastaan ovat vähintäänkin harhaanjohtavia ja ristiriidassa toisten asianosaisten todistusten
kanssa. Kansalaisille syntyy mielikuva, jossa ministerit ovat yhteisten sääntöjen yläpuolel-
la. Olen sitä mieltä, että ministeri Bernerin jatko hallituksessa syö kansalaisluottamusta.

17.18 Hannu Hoskonen kesk: Arvoisa rouva puhemies! Vielä pari huomiota tästä tarkas-
tusvaliokunnan mietinnöstä.

Kun tuossa demarit esittivät nyt käydyn keskustelun aikana epäluottamusta hallituksel-
le, niin voisi sanoa, kun luki tuon tarkastusvaliokunnan mietinnön ja se oli yksimielinen
mietintö, että tässähän oikeastaan demarit esittivät epäluottamusta tarkastusvaliokunnan
puheenjohtaja Eero Heinäluomalle ja koko valiokunnalle. Jos kerran on toimittu kelvotto-
masti mutta siitä annetaan kuitenkin sitten positiivinen ja syyttämätön lausunto, niin ihmet-
telen hieman tätä menettelytapaa. En ole moiseen vielä tässä talossa törmännyt, mutta nä-
köjään, kun ikää tulee lisää, koko ajan tulee uusia kokemuksia — hyvä näin. Mutta toivoi-
sin, niin kuin äsken sanoin tuossa edellisessä puheenvuorossani, että tällaisesta menettely-
tavasta ei tulisi tämän maan tapa vaan oltaisiin reiluja ja sanottaisiin asiat niin kuin ne ovat,
ja lopetettaisiin se turha politiikanteko. Toki sille tähän aikaan on varmaan aikamoinen ti-
laus, kun vaalitkin lähestyvät.

Toinen asia sitten, tämä sopimus, joka tehtiin tilintarkastusyhteisö Deloitten kanssa: Nyt
demarit ovat antaneet ymmärtää julkisuuteen, että siinä olisi 34 miljoonan euron asiasta
kysymys. Niinhän suinkaan ei ole, vaan kysymys on runsaasta 300 000 eurosta, elikkä sii-
nä on tullut johtavalle oppositiopuolueelle pieni pilkkuvirhe. Tietenkään en usko, että tätä
lähdetään enää missään oikaisemaan. Tiedotusvälineissä on annettu ymmärtää, että se on
34 miljoonaa, vaikka oikeasti se on vain vähän yli 300 000. Toivon kuitenkin, että mate-
matiikkaakin tässä harjoittaisivat ainakin oppositiopuolueiden edustajat, jotta nuo pilkku-
virheet eivät olisi noin satakertaisia. [Välihuuto] Ymmärrän sen kyllä, että totuus kirpai-
see, mutta minkäs minä sille mahdan, että numerot ovat näin. On parasta kuitenkin kertoa
totuus, niin kuin se on totta. Kaikkia asioitahan voidaan vääristellä vaikka kuinka maail-
man loppuun asti, mutta ei sillä totuutta koskaan kaiveta esille. Tärkeää on, että nyt on oh-
jeistukset pantu kuntoon, kuten ministeri Berner ja pääministeri sanoivat.

17.20 Pia Viitanen sd: Arvoisa rouva puhemies! Minusta kyllä tuo edellisen puhujan tul-
kinta tästä luottamuksesta on hivenen outo, nimittäin mehän olemme tarkastusvaliokun-
nassa noudattaneet sitä mielestäni arvokasta tapaa, että me olemme ensi sijassa halunneet
pyrkiä [Hannu Hoskosen välihuuto] yksimieliseen mietintöön — puhemies, yksimieliseen
mietintöön — ja kun kävimme tästä keskustelua, niin kaikki olimme sitä mieltä, että jos
42



Pöytäkirjan asiakohta PTK 11/2017 vp
pystymme yhteisesti viestimään tiettyjä asioita, niin se on hyvin arvokasta ja tärkeää.
Muun muassa tämän yksimielisyyden kautta löytyi johtopäätös siitä, että kanteet olisi ollut
syytä nostaa yleisen edun nimissä. Yksimielisesti tulimme siihen johtopäätökseen, että yh-
tiökokous [Hannakaisa Heikkinen: Miksi sitten epäluottamuslause?] olisi tullut pitää. Kyl-
lä nämä, puhemies, sellaisia asioita ovat, että valiokunta tekee työnsä — se on tehnyt sen
edustaja Heinäluoman johdolla mielestäni erittäin hyvin — siellä ovat ihmiset paneutu-
neet, viettäneet tunteja aikaa, [Hannakaisa Heikkinen: Miksi siis epäluottamuslause?] ja
sitten kun puhutaan ministerin luottamuksesta, niin eihän sitä tietenkään missään valiokun-
nassa käsitellä, [Hannakaisa Heikkinen: Ai jaa!] se käsitellään tässä salissa ja edustajilla on
täällä mahdollisuus tehdä johtopäätökset sitten sen mukaan, minkälaisia faktoja valiokun-
nan kuulemisessa on selvinnyt, minkälaisia tausta-aineistoja on tullut julkiseksi. Kehotan
muuten teitäkin tutustumaan niihin asiantuntijalausuntoihin, niin voisitte ehkä tulla toi-
seen johtopäätökseen tässä omaa ministeriänne kohtaan esittämässänne luottamuksessa.
En ota siihen nyt kantaa sen enempää, koska olen ollut muussa yhteydessä tekemässä tätä
mietintöä.

Mutta, puhemies, sen haluan kyllä sanoa, että korostan vielä, kun täällä puhutaan pilk-
kuvirheistä ja muista, että kun esimerkiksi tämä tilintarkastajan vastuukysymys käytiin
juuri läpi, niin se on aika merkittävä asia. Kun me nyt puhumme, että juuri siinä kohtaa on
se piste, mistä täällä on keskusteltu, mistä ne erimieliset tulkinnat ovat, niin mikäli silloin
aikanaan tilintarkastaja olisi hoitanut tilintarkastajavastuunsa, siitähän tietenkin olisi seu-
rannut se, että seuraavina vuosina näitä tappiollisia johdannaissopimuksia ei oltaisi enää
tehty. Tätä kautta nämä kokonaisvaltaiset tulkinnat ovat hyvin tärkeitä ja osuvat aivan oi-
keaan.

17.23 Johanna Ojala-Niemelä sd:  Arvoisa puheenjohtaja! Täytyy ottaa tähän edustaja
Hoskosen väitteeseen kantaa. Siis näistä aineistoistahan käy selväksi, kun ne lukee, että
Finavialle koitui johdannaisista kokonaisuudessaan yli 34 miljoonan euron tappio. Ei tässä
ole puhuttu Deloitten osuudesta pelkästään vaan kokonaisuudesta. Tämä on täältä luetta-
vissa. Kyllä tässä on tullut selville, että tässä on poikkeuksellista omistajaohjausta, ei hy-
vän hallintotavan mukaista eikä vakiintuneitten periaatteiden mukaista. Eli kanteet olisi
tullut nostaa veronmaksajien rahojen menettämisen minimoimiseksi, [Anne Kalmarin vä-
lihuuto] mutta nyt Berner käytännössä esti tällä toiminnallaan nämä kanteiden nostamiset
ja sen selvittämisen, kuka viime kädessä oli johdannaiskaupoista vastuussa.

17.23 Hannu Hoskonen kesk:  Arvoisa rouva puhemies! Niinpä niin, Ilmari-ihminen,
kuuluu joku sanonta. Jos silloin aikanaan viime vaalikaudella ministeriö olisi valvonut ja
toiminut, omistajaohjausta valvonut niin kuin pitää, niin tätä ongelmaahan ei olisi, siellä ei
olisi mitään tämmöistä ongelmaa. [Timo Harakka: 2009!] Mutta kun mitään ei tehty, niin
nyt sitten ollaan tässä ja se ministeri, joka tekee työtä ansiokkaasti, nostetaan tikun nok-
kaan ja osoitetaan, että "se on teidän vikanne".

Suomalaiseen tiedotukseen näköjään kuuluu tämä normaali menettely, että syytön etsi-
tään, sitten syyllisiä palkitaan ja sitten muuten ollaan ja hymyillään. Ei se vain näin saa
mennä. Jos me poliitikot haluamme arvovaltaamme nostaa ihmisten silmissä, niin kyllä-
hän meidän pitää olla rehellisiä ulospäin ja sanoa asiat niin kuin ne ovat. Sehän on lähtö-
kohta kaikelle toiminnalle, aivan kuten tässä tarkastusvaliokunnan menettelyssä, että va-
liokunta antaa yksimielisen mietinnön, jossa aivan oikein on kaksi pontta — joita lämpi-
43



Pöytäkirjan asiakohta PTK 11/2017 vp
mästi itsekin kannatan, ne ovat järkeviä ponsia, ehdottomasti kannatettavia — ja sitten yht-
äkkiä, kun tullaan tänne saliin... Minä olen tottunut tässä talossa, että yksimielisiä mietin-
töjä ja lausuntoja koko valiokunta puolustaa, ja se on ihan arvokas perintö, sitä kannattaa
vaalia, mutta nyt sitten huomaan, että kun tullaan saliin, niin täällä yhtäkkiä tarkastusva-
liokunnan puheenjohtajakin, Eero Heinäluoma, saa epäluottamuslauseen omalta porukal-
taan, esitetään epäluottamusta. Ihmettelen menettelyä. Saattaa johtua tämä minun ihmette-
lyni siitä, että minulla on vähäinen kokemus tässä asiassa, mutta todella oudoksun tätä.
Niin kuin Pekkarisen Mauri joskus on hyvin sanonut: oudoksun suuresti tätä menettelyä.
— Ei muuta.

17.25 Arto Pirttilahti kesk: Arvoisa puhemies! Todellakin nämä tappiot tulivat 2009—
2011 ja ne huomattiin vuonna 2012, sehän tulee ilmi näistä asiakirjoista. Jo silloinhan mi-
nisterillä olisi ollut mahdollisuus rajoittaa niitten tappioitten muodostumista. [Timo Harak-
ka: Eikö sitä Vehviläinen huomannut?] — Vuonna 2012 ei ollut Vehviläinen ministerinä.
[Välihuutoja] — Ei ollut. Mutta silloin kun tämä asia vuonna 2012 huomattiin, nostettiin ti-
kun nokkaan, se olisi ollut aivan selvä; siellä olisi ollut kolme omistajaohjausministeriä ja
kolme liikenneministeriä vielä senkin jälkeen tekemässä jotain tälle asialle. Eli tupsahti
suoranaisesti ministeri Anne Bernerin syliin tämä asia.

Mutta toinen kysymys oikeastaan edustaja Ojala-Niemelälle: oletteko te nyt aivan sitä
mieltä, että tämä kaikki 34 miljoonaa on nyt sitten ministeri Bernerin vikaa ja syytä, että
tässä ei ole oikein toimittu? Ehkä jollain tavalla, kun edustaja Heinäluoman logiikkaa mie-
tin, voi olla näin, mutta siinä voi olla toisinkinpäin. Kuuliko edustaja Ojala-Niemelä kysy-
mystä? Onko todellakin niin, että ministeri Bernerillä on syy tästä kaikesta 34 miljoonasta?

17.26 Johanna Ojala-Niemelä sd:  Arvoisa puhemies! Täytyy edustaja Heinäluoman
kunniaksi todeta se, että hän on kyllä tässä kunniakkaasti menetellyt ja hänellä on täysi ryh-
män tuki tässä asiassa. [Hannu Hoskonen: Miksi annoit sitten epäluottamuksen?] — Epä-
luottamuslause pohjautuu sitten täysin eri asioihin. Jos kuuntelitte ryhmäpuheenvuoron,
[Hannu Hoskonen: Totta kai!] niin kyllä tässä on monia käsittämättömiä menettelyjä.

Ensinnäkin ministeri on toiminut selän takana, meni sopimaan tämän sovintosopimuk-
sen ilman Finavian hallituksen tietoa tästä asiasta, ilman hallituksen toimitusjohtaja Tiu-
raniemen tietoa tästä. Hän oli puhtaasti tietämätön tästä asiasta, että näin menetellään selän
takana. Tämä jos mikä oli puuttumista [Hannakaisa Heikkinen: No miksi mietintö sitten on
tuon sisältöinen? — Välihuutoja] hallituksen operatiiviseen toimintaan.

Tässä on sitten käytetty myös muunneltua totuutta — voi sanoa tässä salissa näin — eli
ministeri on julkisuuteen sanonut, että hän on hankkinut lisää selvitystä, mutta missään ei
ole dokumentoitu, kenelle hän on tehnyt tämän esityksen lisäselvityksen pyytämiseksi.
[Anne Kalmari: Miksi se ei ole mietinnössä?] Kertokaa minulle, keneltä hän pyysi sitä li-
säselvitystä.

17.28 Hannakaisa Heikkinen kesk:  Arvoisa rouva puhemies! Kun täällä käytetään il-
maisua, että ministeri on puhunut muunneltua totuutta, niin minä olen ihan ihmeissäni, mi-
ten me olemme sitten kuitenkin saaneet tarkastusvaliokunnassa aikaan yksimielisen mie-
tinnön ja nytten pohjataan tätä epäluottamuslauseen esittämistä opposition suunnasta Ber-
nerille ja sanotaan, että ministeri on puhunut muunneltua totuutta. Olen ihmeissäni.
44



Pöytäkirjan asiakohta PTK 11/2017 vp
Mutta, edustaja Heinäluoma, minä haluan osaltani kiittää arvokkaasta käyttäytymisestä
ja tämän asian läpiviemisestä täällä salissa. Kun äsken puhuitte siitä, että täällä on ollut
myös hyvää keskustelua, te olette osallinen siihen, että se on ollut osaltanne ja osan oppo-
sition osalta oikein hyvää. Kiitos siitä.

Täällä edustaja Taavitsainen peräänkuulutti yhteiskuntarauhaa ja sitä, että siihen vedo-
ten ministerille voisi tätä epäluottamuslausetta osoittaa. Mitenkä koette, onko tällainen me-
nettely, mitä minä osaltani poliittiseksi näytelmäksi sanon, tukemassa yhteiskuntarauhaa?
En todellakaan tarkoita tällä valiokunnan mietintöä ja työtä, se on ollut hyvää, ja nämä pon-
net, mitkä valiokunta esittää, ovat tarpeellisia, ja niitä on täällä joka rintamalta kiitelty,
vaan kaikkinensa sitä, että syytämme ministeriä, joka on saanut käsiinsä ongelman, joka on
kypsynyt neljän ministerin aikana. Hän on pontevasti tähän työhön tarttunut ja selvittänyt
ne kuviot, mitä tässä on hänen kaudellaan ollut, ja nyt täällä kerrotaan, että hän puhuu
muunneltua totuutta. Siitä huolimatta, että on annettu mietintö, joka on yksimielinen, saa-
daan epäluottamuslause. Tämä on ihmeellinen näytelmä.

17.30 Johanna Ojala-Niemelä sd: Arvoisa puhemies! Ministeri Berner on sanonut, että
hän ei ole puuttunut yhtiön hallituksen toimintaan, mutta voin kysyä kyllä, mitä muuta kuin
puuttumista tämä on, jos selän takana puuhataan tällaista sovintosopimusta muitten tietä-
mättä. Lisäksi ministeri Berner on esittänyt julkisuuteen ja Valtiontalouden tarkastusviras-
tolle, että olisi pyytänyt Finavian hallitusta selvittämään johdannaiskanneasioita uudelleen
huolellisesti hallituksen tehtyä syyskuussa 2015 kannepäätöksen yhtiön entistä johtoa koh-
taan. Sanon Tiuraniemen, silloisen toimitusjohtajan, sanoin: tämä ei pidä paikkaansa, eikä
ministeri ole lisäselvityksiä pyytänyt. Eli tässä voidaan sanoa, että tässä kysymyksessä on
sana sanaa vastaan.

17.30 Pia Viitanen sd: Arvoisa puhemies! Selvyyden vuoksi minä nyt vielä kerran luen
tästä yksimielisestä mietinnöstä pari lausetta. Valiokunta toteaa, että "ministeriön rooli so-
vintosopimusprosessissa näyttää asiantuntijakuulemisen perusteella pikemminkin asioi-
hin vaikuttamiselta kuin taustalla odottamiselta". Eli koko valiokunta myöntää, että näyt-
tää siltä, että asioihin on vaikutettu, toisin kuin on ehkä julkisuudessa annettu ymmärtää.
[Hannakaisa Heikkinen: Olisiko pitänyt vaikuttaa aikaisemmin?] Valiokunta toteaa, että
"sovintoprosessiin liittyy sellaisia toimintatapoja ja tilanteita, jotka ovat valiokunnan mie-
lestä omiaan sekoittamaan omistajaohjauksen ja yhtiön päätöksenteon toisiinsa", mikä tar-
koittaa siis käytännössä eri sanoin ilmaistuna oikeastaan ihan samaa mielestäni kuin mitä
tarkoittaa VTV kertomuksessaan, kun se toteaa, että hyvää hallintotapaa tässä on rikottu.
Kun tällaisiin johtopäätöksiin ja näihin lauseisiin ja niiden kirjaamiseen valiokunta on yk-
simielisesti päätynyt, minun mielestäni silloin kuuluu jokaisen eduskuntaryhmän oikeu-
teen siinä vaiheessa, kun tämä asia tulee saliin eduskunnan käsittelyyn, tehdä johtopäätök-
sensä, miten katsovat tätä asiaa kokonaisuutena. 

Siitä kiitän valiokuntaa — olen saanut siellä tosiaan asian käsittelyssä olla myös muka-
na — ja mielestäni oli myös merkittävää, että valiokunnan mietinnössä lukee, että yleisen
edun kannalta näiden asioiden ratkaiseminen oikeusteitse olisi ollut perusteltua.

Minusta nämä kaikki ovat sellaisia näkökulmia, joidenka perusteella hyvin ymmärrän
sitä keskustelua, mitä esimerkiksi omassa eduskuntaryhmässä olemme tämän mietinnön
valmistuttua käyneet ja miten asioita olemme analysoineet.
45



Pöytäkirjan asiakohta PTK 11/2017 vp
17.32 Suna Kymäläinen sd: Arvoisa rouva puhemies! Keskustelussa tuntuu edetyn tässä
sillä aikaa, kun olin itse tuolla estyneenä ja en päässyt täällä keskustelussa mukana ole-
maan.

Siitä, mitä tästä edeltävästä keskustelusta olen poiminut, täytyy todeta, että keskustan
osalta kovasti painotetaan tätä valiokunnan mietintöä, ja kyllä siellä hyvin raskauttavia lau-
seita valiokunnan osalta on ministerin toiminnasta ja hyvän hallintotavan rikkomisesta
myös lausuttu. Ihan sitaatti: "Finavian osalta valiokunta toteaa, että lopputuloksen epävar-
muudesta huolimatta olisi yleisen edun kannalta ollut perusteltua selvittää vastuukysymyk-
set kokonaisuudessaan oikeusteitse." Tämä on aivan selkeä viesti, ja on ymmärrettävää,
että siihen myös reagoidaan täällä eduskuntasalissa. "Myös kansalaisten luottamus siihen,
että epäkohtiin puututaan, olisi osaltaan puoltanut asian selvittämistä oikeusteitse." Myös
näin tässä teidän yksimielisessä lausuntoluonnoksessanne todetaan.

17.34 Jari Leppä kesk: Arvoisa rouva puhemies! Myös minä painotan sitä, että tarkastus-
valiokunta on tehnyt yksimielisen mietinnön. Mitä sellaisia asioita on tullut tällä välillä
esille, jotka aiheuttaisivat jotakin muutosta siihen? Pitää pakosti kysyä, kuinka monilla sii-
villä SDP nyt yrittää lentää, kun se yhtyy ensin tarkastusvaliokunnan yksimieliseen mie-
tintöön ja täällä operoi sitten omalla tavallaan ihan toiseen suuntaan. Pakosti on useammat
poliittiset siivet nyt tässä mukana.

Jos olisi tapahtunut joitakin muutoksia matkan varrella, tarkastusvaliokuntahan voi aina
palata näihin asioihin. Se ei ole palannut. Ja nyt te esitätte täällä tällaisia uusia operaatioita.
Tämä on aika erikoista toimintaa, mutta tietysti te olette halunneet välttämättä tämän poli-
tisoida — tilanteen, jossa nyt nykyinen ministeri, Berner, on selvittänyt kuuden eri minis-
terin entisiä sotkuja, sekamelskaa, jota oli viime kaudella kaiken muun sekamelskan lisäk-
si, myös ministerit vaihtuivat tuhkatiheään. Tämä kaikki on vaikuttanut ihan varmasti sii-
hen, millä tavalla valtion omistajaohjausta on käsitelty, ja myöskin siihen, miten Finaviaa
on käsitelty. Nyt kun ministeri sitä sitten selvittää, mitä tapahtuu? Ensin ajetaan yksimie-
lisellä mietinnöllä, sitten täällä operoidaan asialla. Mutta politiikka voi olla myöskin täl-
laista.

Tämmöinen jos mikä varmasti myöskin hämmentää kuulijoita ja äänestäjiä: ei tiedä, mi-
hinkä enää tässä luottaa, kun kuitenkin arvostettu valiokunta on yksimielisesti jotakin päät-
tänyt ja nyt sitten se ei olekaan täällä enää teidän mielestänne relevanttia. Useammat siivet
eivät nyt vain sovi politiikkaan, vaan nyt pitää yksillä siivillä mennä.

17.36 Hannu Hoskonen kesk: Arvoisa rouva puhemies! Todellakin, kun tätä yksimielis-
tä mietintöä illalla katselin, olin tavallaan tyytyväinen siihen, että tämäkin asia on saanut
eduskuntapuolueissa ja eduskuntaryhmissä yksimielisen linjauksen siitä, miten näiden
asioiden kanssa tulee toimia. Kyllä aidosti koen sen, että kun suuresti kunnioittamani edus-
taja Eero Heinäluoma saa sitten yhtäkkiä täällä salissa epäluottamuslausetta, vaikka on kui-
tenkin yksimielinen mietintö, se oli minulle henkilökohtaisesti suorastaan suuri järkytys,
miten näin voi menetellä. No, varmaan siinä on omat syynsä, kun katsoo noita kalentereita
hieman, mitä tänä keväänä tapahtuu.

Mutta se toinen asia, mikä on tässä myös huomattava, on se, että niin kuin edustaja Jari
Leppä äsken sanoi, kuuden ministerin näpin alla nämä asiat olivat edellisen hallituksen ai-
kana ja siltikään ei tehty mitään. Jos silloin olisi toimittu, niin tuli olisi rajoitettu paljon vä-
häisempään, vahinkoa olisi syntynyt todella vähän. Mutta miksi ei toimittu? Ja sitten kun
46



Pöytäkirjan asiakohta PTK 11/2017 vp
uusia systeemejä luodaan, tarkastetaan ohjeet ja selvitetään sotkut, niin syytetään näitä sot-
kun selvittäjiä. Onhan se aika kummallista menettelyä.

Kun tässä demarikansanedustajat peräänkuuluttavat sitä, miten ihmiset tämän toimin-
nan näkevät, niin kyllä varmaan joku ihminen ajattelee sitäkin, mikseivät ne ministerit sil-
loin aikanaan toimineet. Kyllä suomalainen ihminen ymmärtää ihan järkipuhetta ja ym-
märtää asiat oikeassa valossa. Ja jos ne ihmiset, jotka tätäkin keskustelua seuraavat, pane-
vat sen merkille, että todellakaan silloin viime vaalikaudella mitään ei tämän asian hyväksi
tehty, niin nyt sitten tuntuu, että kun ministeri Bernerin, joka on varmasti syytön ministeri
tässä asiassa, kimppuun käydään kuin hyeenalauma, ei se ole reilua menettelyä. Kyllä ih-
miset sen tietävät.

Mutta minä henkilökohtaisesti pidän suurimpana ihmeenä tässä tätä valiokunnan pu-
heenjohtajan kimppuun hyökkäämistä. Se tuntuu aika pahalta, kun Eero Heinäluoman
kanssa on monessa asiassa tullut neuvoteltua — monessa asiassa on oltu eri mieltäkin, her-
rasmiesmäisesti, mutta on oltu yhtä mieltä suurimmasta osasta asioita — ja näin sitten käy.
Se ei tuntunut hyvältä.

17.38 Arto Pirttilahti kesk: Arvoisa rouva puhemies! Tänään on varmaan käsitelty jo se,
kuinka voimakkaasti ohjausministeri voi puuttua yhtiön asioihin ja millä tavalla, ja var-
maan tämä sävy tässä, onko vaikuttanut suoraan operatiiviseen vai ei. Mutta kuten minis-
teri Berner itse sanoi, oli paljon tehty päätöksiä, niitä ei ollut toimeenpantu ja hän sitten ky-
seenalaisti ja ohjasi yhtiötä tekemään erilaisia selvityksiä. Se oli yksi asia.

Toinen asia on tietenkin se, mikä se sana sanaa vastaan on sitten, kun kuitenkin tästä ti-
lintarkastusyhtiön sovintosopimuksestahan Finavian hallitus on itse päättänyt. Ainakaan
siinä mielessä ministerillä ei ole tässä päätöksenteossa mitään roolia ollut.

Eli näillä mennään, ja toivon vielä, että kun tulee täältä jatkossa nämä ohjeistukset, niin
nämä otetaan hyvin käyttöön meidän kaikissa valtionyhtiöissä. Tarkastusvaliokunnan vies-
ti oli ihan selkeä. Otetaan ne käytäntöön, jotta tätä keskustelua ei tarvitse enää täällä uu-
destaan käydä.

Keskustelu päättyi ja asian käsittely keskeytettiin.
47


