















































DEMC4E5.tmp.xml


Pöytäkirjan asiakohta PTK 75/2018 vp
Pöytäkirjan asiakohta 

PTK 75/2018 vp

Täysistunto

Keskiviikko 27.6.2018 klo 14.01—19.25

9. Valtioneuvoston selonteko eduskunnalle Suomen osallistumisen jatkamisesta turvalli-
suussektorin koulutusyhteistyössä Irakissa

Valtioneuvoston selonteko VNS 4/2018 vp

Lähetekeskustelu

Ensimmäinen varapuhemies Mauri Pekkarinen: Lähetekeskustelua varten esitellään
päiväjärjestyksen 9. asia. Puhemiesneuvosto ehdottaa, että asia lähetetään ulkoasiainvalio-
kuntaan, jolle puolustusvaliokunnan on annettava lausunto.

Valtioneuvoston esittelypuheenvuoron jälkeen keskustelu käydään etukäteen pyydetty-
jen puheenvuorojen osalta nopeatahtisena. Ryhmäpuheenvuorojen pituus on enintään 5
minuuttia, ja muiden etukäteen varattujen puheenvuorojen pituus niin ikään enintään 5 mi-
nuuttia. Puhemiesneuvosto suosittaa, että myös nopeatahtisen keskusteluosuuden jälkeen
pidettävät puheenvuorot kestävät enintään 5 minuuttia. Lisäksi myönnän harkitsemassani
järjestyksessä 1 tai 2 minuutin vastauspuheenvuoroja.

Keskustelu

17.04 Ulkoministeri Timo Soini (esittelypuheenvuoro):  Arvoisa herra puhemies! Edus-
kunnalle annetussa selonteossa kuullaan eduskuntaa sotilaallisesta kriisinhallinasta anne-
tun lain mukaisesti liittyen Suomen osallistumisen jatkamiseen Irakin Operation Inherent
Resolve -kriisinhallintaoperaatiossa. 

Suomi on ollut alusta asti vahvasti mukana kansainvälisessä Isilin vastaisessa koalitios-
sa. Koalitiossa on 75 jäsentä, ja se tukeutuu YK:n turvallisuusneuvoston päätöslausel-
maan. Suomi on osallistunut koalition sotilaalliseen kriisinhallintaoperaatioon vuodesta
2015 lähtien. Vuonna 2017 Suomen antama koulutus ja neuvonanto laajennettiin koske-
maan Pohjois-Irakin kurdien peshmerga-joukkojen lisäksi Irakin keskushallinnon alaisia
turvallisuusjoukkoja myös muualla Irakin alueella. Suomalaissotilaiden asema ja aseiden
kantaminen perustuvat edelleen voimassa olevaan Suomen ja Irakin hallitusten väliseen
noottien vaihtoon. 

Arvoisa puhemies! Irakin tilanne on muuttunut huomattavasti parin vuoden takaisesta,
jolloin Isil piti hallussaan maan toiseksi suurinta kaupunkia Mosulia. Irakin asevoimat ovat
koalition tuella vallanneet takaisin valtaosan Isilin hallussa olleista alueista. Noin 3,7 mil-
joonaa pakolaista on pystynyt palaamaan koteihinsa. Isilin vastaisen työn onnistuminen on
luonut tulevaisuudenuskoa. Suomen osallistuminen on vaikuttanut tähän myönteiseen ke-
hitykseen. 

Irakissa järjestettiin parlamenttivaalit 12. toukokuuta. Vaalit sujuivat rauhallisesti ilman
merkittäviä iskuja. Irakin turvallisuusviranomaiset turvasivat vaaleja. Äänestysvilkkaus jäi
matalaksi, noin 45 prosenttiin. Vaalien voittajaksi nousi uskonnollisen šiiajohtaja Muqta-
 Tarkistettu
4.1



Pöytäkirjan asiakohta PTK 75/2018 vp
da al-Sadrin vaaliliitto. Valituksia vaalivilpistä on tehty runsaasti, joten vaalitulosta ei ole
vielä vahvistettu. Parlamentti on vaatinut äänten laskemista uudelleen. Hallitusneuvotte-
luista ennakoidaan pitkiä ja monimutkaisia.

Irakin vakauden ja turvallisuuden palauttaminen ja Isilin torjuminen on tärkeää myös
Suomen turvallisuuden kannalta. Vaikka kalifaatti on luhistunut, toiminta Isilin solujen tu-
hoamiseksi jatkuu. Järjestön hallussa on yhä pieniä alueita, ja se kykenee toteuttamaan ter-
rori-iskuja. Sotilaalliset tappiot eivät poista Isilin väkivaltaista ideologiaa. Isililtä vapautet-
tujen alueiden vakaus ja turvallisuus on edellytys kotiseuduille palaamiselle sekä Isilin uu-
den nousun estämiselle. Tämä puolestaan edellyttää jälleenrakentamista sekä toimivaa pai-
kallista turvallisuuskoneistoa. Keskeistä on se, miten turvallisuuden ylläpitäminen jatkos-
sa toteutetaan. Vastuu turvallisuudesta on Irakin asevoimilla ja turvallisuusjoukoilla, mut-
ta ne tarvitsevat koulutusta ja neuvonantoja vielä useiden vuosien ajan. 

Arvoisa puhemies! Sotilaallisten toimien lisäksi Isilin vastainen koalitio tekee mittavaa
vakauttamistoimintaa ja avustaa humanitaarisessa tilanteessa. Koalitio pyrkii estämään
vierastaistelijoiden liikkumisen rajojen yli ja kamppailee Isilin propagandaa vastaan. Li-
säksi se pyrkii rapauttamaan Isilin taloudellisen infrastruktuurin.

Arvoisa puhemies! Kuten selonteossa esitetään, Suomen tarkoituksena on jatkaa Irakin
turvallisuussektorin koulutus- ja neuvonantotoimintaa. Osallistumisemme operaatiossa
jatkuisi 1.1.2019 noin 80 sotilaalla vuoden 2019 loppuun. Osallistuminen pitäisi sisällään
koulutus- ja neuvonantotoiminnan, tarvittavan omasuojan sekä kansalliset tuki- ja huolto-
osat. Koulutuksessa ollaan siirtymässä entistä enemmän irakilaisten joukkojen laadulli-
seen kehittämiseen. Yksittäisten sotilaiden kouluttamisen sijaan keskitytään kouluttaja-
koulutukseen. Tämän myötä Suomen kokonaisvahvuus tarkentuu noin 80 sotilaaseen.

Suomalaisten antama koulutus on parantanut koulutettavien joukkojen kykyä toimia ko-
konaisina yksikköinä ja kehittänyt kykyä selviytyä taistelutilanteessa. Se on myös luonut
perusteita hallita turvallisuustilanteita ja alueita. Suomalaiset ovat kouluttaneet toukokuun
2018 alkuun mennessä yli 3 000 peshmerga- ja Irakin turvallisuusjoukkojen sotilasta. Suo-
malainen kouluttajaosasto ja koulutustapa ovat saaneet hyvää palautetta.

Arvoisa puhemies! Osallistumisella Irakin turvallisuussektorin koulutusyhteistyöhön
Suomi tukee osaltaan kansainvälisen terrorismin vastaista toimintaa. Koalition kokonais-
valtaisella toiminnalla pyritään vaikuttamaan muuttoliikkeen perussyihin. Osallistuminen
kehittää myös kansallisen puolustuksen suorituskykyjä. Arvokkaita kokemuksia saadaan
joukon johtamisesta, ylläpidosta ja operoinnista vaativissa tehtävissä.

Sotilaallisten toimien ohella Suomi tukee Irakin turvallisuussektorin kehittämistä sivii-
likriisinhallinnalla. Suomi osallistuu koalition poliisikoulutukseen Bagdadissa sekä EU:n
siviilikriisinhallintaoperaatioon. Suomi tukee Isililtä vapautettujen alueiden vakauttamista
UNDP:n rahaston kautta. Annamme Irakille myös humanitaarista apua ja rahoitamme mii-
nanraivausta. Parhaillaan valmistellaan tukea Irakin ammatillisen koulutuksen kehittämi-
seksi. Vuoden 2017 loppuun mennessä kokonaistukemme Irakille oli lähes 18 miljoonaa
euroa. Lisäksi Suomi antoi Irakin helmikuun 2018 jälleenrakennuskonferenssissa 10 mil-
joonan euron apulupauksen. 

Arvoisa puhemies! Irakilaiset ovat suurin turvapaikanhakijaryhmä Suomessa. Vuonna
2017 Maahanmuuttovirasto teki 4 337 irakilaisia koskevaa turvapaikkapäätöstä. Näistä
kielteisiä oli 2 154. Palautuksia koskeva yhteistyö on osa kokonaisvaltaista lähestymista-
paa. Suomen tavoitteena on paluu- ja palautusyhteistyötä helpottavat järjestelyt kielteisen
2



Pöytäkirjan asiakohta PTK 75/2018 vp
lainvoimaisen päätöksen saaneiden turvapaikanhakijoiden osalta. Tässä teemme yhteistyö-
tä muiden EU-maiden kanssa. 

Arvoisa puhemies! Aivan lopuksi muutama sana Naton suunnitelmasta vahvistaa tu-
keaan Irakille turvallisuussektorin koulutuksella. Uusi koulutusoperaatio täydentäisi Isilin
vastaisen koalition ja muiden kansainvälisten toimijoiden toimintaa. Operaation koko olisi
noin 500 sotilasta. Päätös operaation perustamisesta on määrä tehdä Naton huippukokouk-
sessa heinäkuussa. Operaatio on tärkeä lisä Irakin tukemiseksi, ja Suomi harkitsee osallis-
tumista tämän operaation perustamiseen omalta osaltaan. 

Arvoisa puhemies, tässä, kiitos. 

17.13 Pertti Hakanen kesk (ryhmäpuheenvuoro): Arvoisa puhemies! Olemme olleet mu-
kana Irakin operaatiossa vuodesta 2015 lähtien osana Yhdysvaltain johtamaa Isilin vastais-
ta koalitiota. Operaatio on tuottanut tulosta. Isilin hallussa on enää 2 prosenttia Irakin pin-
ta-alasta, ja miljoonat irakilaiset ovat pystyneet palamaan koteihinsa Isililtä vapautetuille
alueille. Kalifaatti on kukistettu, mutta Irakin turvallisuustilanne jatkuu edelleen epävakaa-
na. Maan jälleenrakentamista on vauhditettava ja yhteiskunnan vakauttamista on jatketta-
va.

Keskustan eduskuntaryhmä pitää perusteltuna jatkaa Suomen osallistumista turvalli-
suussektorin koulutusyhteistyöhön Irakissa noin 80 sotilaalla ensi vuoden ajan. Koulutus-
ja neuvonantotoiminnalla kehitämme Irakin ja Irakin Kurdistanin turvallisuusjoukkojen
omaa kykyä torjua Isil ja tuemme alueellisen vakauden ja turvallisuuden vahvistamista.
Operaation jatkuminen on tärkeää terrorismin kasvualustan kitkemiseksi ja hallitsematto-
man muuttoliikkeen vähentämiseksi.

Arvoisa puhemies! Vaativissa neuvonantotehtävissä suomalaiset saavat arvokasta koke-
musta joukon johtamisesta, ylläpidosta ja operoinnista. Osallistumisella kehitämme kan-
sallisia suorituskykyjämme. Eduskunta on perehtynyt kunkin osallistumispäätöksen yhtey-
dessä operaation mandaattiin, riskeihin, tavoitteisiin ja vaikutuksiin kansallisen puolustus-
kyvyn kehittämisessä. Operaatio on perusteltua käydä huolellisesti läpi valiokuntatyössä
tälläkin kertaa.

Operaatiossa on siirrytty sen kolmanteen vaiheeseen, jossa tavoitteena on Isilin tuho-
aminen ja Irakin ja Syyrian turvallisuustilanteen vakauttaminen. Tavoitteessa on edistytty
odotettua nopeammin.

Valiokuntatyössä on syytä perehtyä siihen, millaiset edellytykset on päästä lähitulevai-
suudessa operaation viimeiseen vaiheeseen, turvallisuustilanteen normalisoimiseen. Ope-
raation turvallisuustilanne ja riskit on arvioitava perusteellisesti samoin kuin joukkojem-
me omasuojan ja asianmukaisen varustuksen varmistaminen.

Arvoisa puhemies! Selonteon mukaan Suomen osallistumisen painopiste siirretään Ira-
kin keskushallinnon alueelle ja tukeutumista Erbiliin jatketaan toistaiseksi. Koulutuksen
sisällössä ollaan puolestaan siirrytty taistelevien yksiköiden koulutuksesta kohti alueen
turvallisuudesta vastaavien joukkojen koulutusta.

Irakissa järjestettiin parlamenttivaalit toukokuussa, ja Pohjois-Irakin Kurdistanin itse-
hallintoalueella on määrä järjestää parlamentti- ja presidentinvaalit ensi syyskuussa. Osal-
listumalla turvallisuudesta vastaavien joukkojen koulutukseen luomme edellytyksiä Irakin
omille turvallisuusjoukoille vastata yhä paremmin maansa vakaudesta, turvallisuudesta ja
demokratian toimivuudesta.
3



Pöytäkirjan asiakohta PTK 75/2018 vp
Kriisinhallintaoperaatioissa on viime vuosina korostunut koulutus- ja neuvonantotoi-
minta. Se sopii Suomelle hyvin. Ammattitaitoisten kouluttajien ja asianmukaisesti koulu-
tetun reservin työtä arvostetaan näissä operaatioissa hyvin korkealle. On tärkeää vahvistaa
Puolustusvoimien henkilöstön määrää siten, että sotilaallisiin kriisinhallintaoperaatioihin
löytyy lähtijöitä jatkossakin. Kriisinhallintatehtävien myötä ammattisotilaiden osaaminen
vahvistuu ja monipuolistuu edelleen, ja osaamista voidaan hyödyntää kotimaassa rauhan-
ajan tehtävissä.

Arvoisa puhemies! Kansainväliseen kriisinhallintaan osallistuminen on ollut ja on tule-
vaisuudessakin keskeinen osa Suomen turvallisuus- ja puolustuspolitiikkaa. Keskustan
eduskuntaryhmä pitää tärkeänä, että osallistumisen resurssit varmistetaan siten, ettei syn-
ny kilpailutilannetta kriisinhallinnan ja kansallisen puolustuksen resurssien välillä. Tämä
edellyttää myös huolellista arviointia tapauskohtaisesti, mihin operaatioihin osallistumme
omien voimavarojemme puitteissa.

Kriisinhallintaoperaatiot ovat viime vuosien aikana kallistuneet, ja Suomen onkin entis-
tä tarkemmin arvioitava, millaisiin operaatioihin me osallistumme ja mitä lisäarvoa osal-
listumisestamme on kohdemaalle, kansainväliselle yhteisölle ja yhteistyölle sekä kansalli-
selle puolustuksellemme. Tämä kokonaisarvio on syytä tehdä kunkin operaatiopäätöksen
yhteydessä.

Arvoisa puhemies! Kriisinhallintaoperaatiot lisäävät kokemusta toimia monikansalli-
sessa toimintaympäristössä, kehittävät yhteensopivuutta ja vahvistavat kykyä kansainväli-
sen avun antamiseen ja vastaanottamiseen. Kaikki nämä ovat tärkeitä näkökulmia verkos-
toituneen puolustuksen vahvistamiseksi.

17.18 Pauli Kiuru kok (ryhmäpuheenvuoro): Arvoisa herra puhemies! Kriisinhallinta on
harvoin 100 metrin juoksua, siinä on enemmän piirteitä kestävyyslajeista ja joukkuepeleis-
tä. Joskus positiiviset tulokset vaativat vuosia ja vuosikymmeniä.

Terroristijärjestö Isilin hallitsema alue on koko ajan pienentynyt. Se on enää vain 2 pro-
senttia Irakin pinta-alasta. Turvallisuustilanne maassa on edelleen epävakaa, mutta se on
kuitenkin kohentunut. Lähes 4 miljoonaa pakolaista on pystynyt palaamaan koteihinsa.
Tuellamme on siis merkitystä. Operaatiossa on siirrytty ennakoitua nopeammin kolman-
teen vaiheeseen, jonka tavoitteena on Daeshin tuhoaminen sekä Irakin ja Syyrian turvalli-
suustilanteen vakauttaminen. Operaation viimeisessä vaiheessa turvallisuustilanne norma-
lisoidaan.

Arvoisa puhemies! Normaalin elämän edellytykset ja vakaa turvallisuustilanne ovat lo-
pullinen tavoite. Isilin lukuisat solut Lähi-idässä, Afrikassa ja Euroopassa muodostavat
kuitenkin edelleen vakavan alueellisen ja globaalin turvallisuusuhan. Isil-propagandassa
kannustetaan iskuihin länsimaita vastaan, eikä Suomi ole näiltä turvassa. Suojelupoliisin
uhka-arvion mukaan yksittäisten terrorististen iskujen uhka Suomessa on kohonnut. Suo-
mi nähdään osana länsimaita ja Isilin vastaista liittoumaa. Propagandaa tuotetaan myös
suomeksi ja Suomea vastaan. Meiltä on lähtenyt supon arvioiden mukaan noin 80 henkeä
konfliktialueelle vierastaistelijoiksi. [Timo Heinonen: Terroristeiksi!] Irakin vakauttami-
nen on Suomen intressien mukaista. Irakilaiset olivat Suomen suurin turvapaikanhakija-
ryhmä vuoden 2015 pakolaiskriisissä. Olemme osallistuneet poliisikoulutukseen, rahoitta-
neet miinanraivausta sekä antaneet humanitaarista apua. Pyrimme vaikuttamaan muutto-
liikkeen juurisyihin.
4



Pöytäkirjan asiakohta PTK 75/2018 vp
Suomen taloudellinen ja henkinen apu on ollut mittavaa. Siksi on ongelmallista, että Ira-
kin kanssa neuvoteltava palautussopimus ei ole edennyt hallituksemme aktiivisista ponnis-
teluista huolimatta. Irak on kieltäytynyt vastaanottamasta takaisin omia kansalaisiaan vas-
toin omaa perustuslakiaan. Näin ei voi jatkua. Mikään maa ei voi kieltäytyä ottamasta ta-
kaisin omia kansalaisiaan ja samaan aikaan edellyttää kansainvälistä apua. Kokoomuksen
eduskuntaryhmä kehottaa hallitusta miettimään avun ehdollistamista yhdessä EU-maiden
kanssa. Palautussopimus on saatava voimaan, ja Irakin on noudatettava sopimuksia. [Mika
Niikko: Juuri näin!]

Arvoisa puhemies! Työtä riittää vielä pitkään Irakissa, mutta sitä on tehtävä myös koti-
maassa. Jotta voimme torjua terrorisminuhkaa Suomessa, on meillä oltava siihen tehokkai-
ta ja ajantasaisia välineitä. Vuoden 2016 lopusta asti on terrorismitarkoituksessa matkus-
taminen ollut rangaistavaa. Tämä voi toimia ennaltaehkäisevänä kynnyksenä lähtemiselle.
Se on myös yleisen oikeustajun mukaista: terrorismi on loukkaus ihmisyyttä vastaan. Li-
säksi tarvitaan muita lainsäädännöllisiä keinoja. Teknologian kehitys ja tiedonvälityksen
monet mahdollisuudet ovat hyödyttäneet koko maailmaa ja siten myös terroristijärjestöjä.
Suomen länsimaiset kumppanit ovat havahtuneet uhkaan aiemmin ja kyenneet myös estä-
mään iskuja. Viranomaisemme tarvitsevat toimivaltuudet turvallisuutemme parantamisek-
si. Kokoomuksen eduskuntaryhmä toivoo, ettei tiedustelulainsäädännön käsittelyssä tule
enää viivytyksiä.

Arvoisa puhemies! Samaan aikaan, kun meiltä vaaditaan kestävyyttä ja kärsivällisyyttä,
meillä pitää olla myös joukkuepelitaitoja. Monenkeskinen kansainvälinen yhteistyö on nyt
haastettuna. On tärkeää, että jokainen tilaisuus sen vahvistamiseksi ja puolustamiseksi
hyödynnetään. Suomen osallistumisen jatkaminen Irakissa osoittaa, että Suomi haluaa olla
mukana ratkaisemassa yhteisiä ongelmia.

17.22 Sirpa Paatero sd (ryhmäpuheenvuoro): Arvoisa puhemies! Suomen ulkopolitiikan
olennainen osa on globaalin vastuun kantaminen. Meidän tulee olla aloitteellisia itse ja har-
kita huolella osallistumisen muodot, kun meiltä yhteisvastuun kantamista pyydetään. Vii-
me viikkoina on käyty merkittäviä keskusteluja monenkeskisen yhteistyön tulevaisuudes-
ta. Viikoittainen uutisvirta Atlantin tuolta puolen on kylmäävää ja aiheuttaa ymmärrettä-
västi suurta huolta koko kansainvälisessä yhteisössä. 

Huoli sääntöperustaisen järjestelmän rakoilusta on otettava vakavasti, ja toisaalta sen
puolesta on tehtävä väsymättä töitä. Maailma tarvitsee tämän päivän ja huomispäivän me-
gahaasteisiin yhteisesti sovittuja ratkaisuja nyt enemmän kuin koskaan. On hyvä keskus-
tella myös niistä ponnistuksista, joissa suuri joukko maita on yhdessä onnistunut, ja nyt
tämä käsillä oleva selonteko osallistumisen jatkamisesta turvallisuussektorin koulutusyh-
teistyössä Irakissa luo mahdollisuuden tällaiselle keskustelulle. 

Irakin tueksi perustetulla kansainvälisellä koalitiolla, johon nyt kuuluu 75 jäsentä, on ol-
lut ratkaiseva merkitys Isilin vastaisessa taistelussa. Sosiaalidemokraattinen eduskuntaryh-
mä on eri vaiheissa antanut tukensa Suomen osallistumiselle Irak-operaatioon. Tukemme
jatkuu nyt, kun operaation seuraavaan ja samalla viimeiseen vaiheeseen siirtyminen edel-
lyttää Isilin sotilaallista kukistumista. 

Isilin vastainen koalitio tukeutuu YK:n turvaneuvoston päätöslauselmaan. Eli Irak-ope-
raatioon osallistumalla Suomi myös kantaa vastuuta YK:n jäsenenä terrorisminvastaisessa
rintamassa. Isilin lopullinen nujertaminen on kuitenkin vain yksi osa sitä suurta tavoitetta,
että Irakin turvallisuustilanne saataisiin pysyvästi vakaalle pohjalle. Kurdit ovat olleet luo-
5



Pöytäkirjan asiakohta PTK 75/2018 vp
tettavimmat ja tehokkaimmat toimijat Isilin vastaisessa taistelussa, ja myös Suomen on
valvottava, että heidän oikeuksiaan kunnioitetaan. 

Selonteossa esitetty kokonaisvaltainen lähestymistapa on oleellinen turvallisuustilan-
teen vakauttamiseksi ja ainoa oikea tapa rakentaa Suomen tuki Irakille. Selonteosta sel-
viää, että humanitäärisen avun ja esimerkiksi paikallishallinnon vahvistamisen ohella Suo-
mi valmistelee myös tukea Irakin ammatillisen koulutuksen kehittämiseksi. Tämä on
konkretiaa, jolla epätoivon, näköalattomuuden ja köyhyyden juurisyihin pureudutaan.

Arvoisa puhemies! Sosiaalidemokraattinen eduskuntaryhmä haluaa muistuttaa naisten
ja tyttöjen merkityksestä, kun sodista ja konflikteista halutaan rakentaa polkua kohti kes-
tävää rauhaa ja sovintoa. YK teetti viime vuonna maailmanlaajuisen tutkimuksen, jonka
tulokset osoittavat, että kun naiset otetaan mukaan rauhanprosesseihin, tulee myös rauhan-
sopimuksista kestävämpiä.

Toukokuussa pidettyjen parlamenttivaalien jälkeen toimivan hallituksen kokoaminen,
demokratian vahvistaminen ja eri väestönryhmien yhdenvertainen kohtelu tulevat ole-
maan avainasemassa siinä, että Isil ei kykene nousemaan uudelleen. Kuten edellisten Irak-
selontekojen kohdalla, on myös nyt toistettava tarve valppaudelle omien rajojemme sisäl-
lä. Terroristinen teko on sitten edellisen selonteon valitettavasti tullut todeksi myös Suo-
men kamaralla.

Arvoisa puhemies! Lain mukaan suomalaisia voi palvella kriisinhallintatehtävissä ker-
rallaan enintään 2 000. Nyt kesäkuussa 2018 sotilaalliseen kriisinhallintaan osallistuu 482
ja siviilikriisinhallintaan 109 suomalaista. Tilanne on kohtuullinen, mutta mitä tapahtuu,
kun operaatio Libanonissa päättyy? Uutta linjanvetoa suomalaisen kriisinhallinnan koko-
naisuuteen siis tarvitaan. 

YK:n tavoitteena on, että operaatioihin osallistujat tulisivat mahdollisimman läheltä
konfliktialuetta. Siksi esimerkiksi Afrikan unionilla on merkittävä rooli alueen kriisien hal-
linnassa, ja YK:n ja AU:n pyrkimyksille uudistaa yhteisoperaatioitaan on annettava täysi
tuki. 

Suomessa pakolaiskriisin jälkimainingeissa on alettu herätä siihen, että Afrikan mante-
reen kysymys on myös Euroopan kohtalon kysymys. Operaatioiden valtuutuksen osalta so-
siaalidemokraatit ovat useaan otteeseen peräänkuuluttaneet nykyistä aktiivisempaa ja vah-
vempaa osallistumista YK:n tai EU:n mandaatilla toimiviin kriisinhallintaoperaatioihin.
Afrikan operaatioissa Suomi voisi antaa sitä panosta, jonka se osaa vahvimmillaan, elikkä
koulutus- ja johtamisosaamista. 

17.27 Lea Mäkipää sin (ryhmäpuheenvuoro):  Arvoisa puhemies! Irak on sotaa käyvä
maa. Se taistelee terrorijärjestö Isiliä vastaan, joka onnistui valtaamaan alueita vuoden
2011 jälkeen Yhdysvaltojen vetäydyttyä Irakista.

Nyt käsiteltävänä oleva OIR-operaatio perustettiin Yhdysvaltojen johdolla vuonna
2014. Operaation tarkoituksena on Isilin hävittäminen sekä Irakin turvallisuusjoukkojen
vahvistaminen. Jokainen osallistuva maa, joita on yhteensä 26, päättää itse ja sopii Irakin
hallituksen kanssa osallistumismuodoista. Suomi osallistuu koulutus- ja neuvonantotoi-
mintaan noin 100 sotilaalla. Operaatiota on tarkoitus jatkaa Suomen osalta ensi vuonna 80
sotilaalla.

Irakin turvallisuustilanne on lähtenyt kohentumaan viime vuosina yllättävänkin nopeas-
ti, mikä mahdollistaa Suomen osallistumisvahvuuden pienentämisen. Isil on kukistettu Ira-
6



Pöytäkirjan asiakohta PTK 75/2018 vp
kista lähes kokonaan, niin että se pitää hallussaan enää vain pieniä alueita Pohjois-Irakissa.
OIR-operaatio on ollut siis tuloksellinen.

Sinisen eduskuntaryhmän mielestä Suomen osallistumista operaatioon on kuitenkin pe-
rusteltua jatkaa. Suomalaisten antama koulutus on ollut selonteon mukaan tuloksellista.
Isililtä vapautettujen alueiden vakauttaminen on jatkossa lähtökohtaisesti Irakin poliisin ja
asevoimien vastuulla. Tämä edellyttää koulutustyön jatkamista. Isil on lisäksi merkittävin
Euroopassakin terrori-iskuja toteuttava järjestö, jonka väkivaltaan yllyttävän propagandan
tiedetään vaikuttavan tehokkaasti erityisesti näköalattomuudesta kärsiviin nuoriin mie-
hiin. Monimutkaisiin kysymyksiin se tarjoaa vastaukseksi ääriratkaisuja. Onneksi järjes-
tön toimintaedellytykset ovat OIR-operaation avulla heikentyneet. Tämän työn jatkamista
siniset haluavat tukea.

Arvoisa puhemies! Suomi on kouluttanut kurdien peshmerga-joukkoja vuodesta 2005
alkaen sekä vajaan vuoden ajan myös Irakin keskushallinnon turvallisuusjoukkoja. Suo-
men osallistumisen painopistettä siirretään tänä vuonna Irakin keskushallinnon turvalli-
suusjoukkojen hallitsemille alueille. Tämä on selonteon mukaan järkevää maan kokonais-
tilanteen kannalta.

Kurdistanissa järjestettiin syyskuussa kansanäänestys alueen itsenäistymisestä. Itsenäis-
tymistä puoltava äänestystulos ei kuitenkaan saanut länsivaltojen tunnustusta. Sen katsot-
tiin päinvastoin horjuttavan Irakin turvallisuustilannetta. Sisäpoliittinen tilanne on Irakissa
muutenkin jännitteinen, kun eri kansanryhmät — šiiat, sunnit ja kurdit — kilpailevat val-
lasta keskenään. Eturyhmäajattelu vaikeuttaa pidemmällä aikavälillä maan kokonaiskehi-
tystä.

Suomi noudattaa Irakissa niin sanottua kokonaisvaltaista lähestymistapaa eli antaa soti-
laallisen avun lisäksi humanitaarista apua sekä osallistuu siviilikriisinhallintaoperaatioon,
jossa annetaan poliisikoulutusta. Toimivan yhteiskunnan rakentaminen edesauttaa Isilin
kukistamista. Irakilaiset ovat suurin Suomeen suuntautuvien turvapaikanhakijoiden kansa-
laisuusryhmä. Sotilaallisen kriisinhallinnan ja siviilikriisinhallinnan sekä muun tuen avul-
la pyritään vaikuttamaan siihen, että syyt lähteä Irakista vähenevät. 

OIR-operaation kustannukset Suomelle olisivat vuoden 2019 osalta noin 25 miljoonaa
euroa. Tätäkään taustaa vasten ei voi olla oikein, että Irakin poliisi kieltäytyi vastaanotta-
masta Suomesta Irakiin palautettavia kansalaisiaan viime viikolla. Yhteistyön on oltava
vastavuoroista.

Arvoisa puhemies! On hyvä muistaa, että kohdemaan vakauttamisen ohella osallistumi-
sen kansainvälisiin kriisinhallintaoperaatioihin on tuettava niin kansallista puolustusta
kuin kansainvälisiä suhteitammekin. OIR-operaatioon osallistumalla kehitämme yhteistoi-
minnallisuutta ja sotilaallista yhteistyötä kumppanimaiden kanssa. Suomella on kuitenkin
vain rajalliset sotilaalliseen kriisinhallintaan osoitettavat resurssit, eivätkä ne saa syödä re-
sursseja kansallisesta puolustuksesta. Selonteon valiokuntakäsittelyssä olisi hyvä kiinnit-
tää huomiota maan jännitteiseen sisäpoliittiseen tilanteeseen, jossa Kurdistanin ja Bagda-
din välinen suhde on yksi keskeisimmistä. Arvioita OIR-operaation loppuunsaattamisen
askelista olisi myös hyödyllistä tehdä.

Siniset kannattavat Suomen osallistumisen jatkamista OIR-operaatiossa myös vuoden
2019 ajan. Saatetaan hyvin sujunut työ päätökseen.

17.33 Mika Niikko ps (ryhmäpuheenvuoro): Arvoisa puhemies! Vaikka Suomella ei ole
osuutta Irakin turvallisuustilanteeseen saati Isilin syntyyn, on moraalisestikin oikein osal-
7



Pöytäkirjan asiakohta PTK 75/2018 vp
listua Isilin vastaisen liittoutuman tukemiseen. Islamilaista terrorismia vastaan on taistel-
tava yksissä tuumin. Irakin vakauttaminen on Suomen ja tietysti koko maailman etu. Pe-
russuomalaiset kannattavat sitä, että Suomi on mukana Isilin vastaisessa operaatiossa kou-
luttamassa joukkoja. Kuten selonteosta voidaan todeta, kansainvälisen koalition tulokset
yhteistyössä Irakin asevoimien kanssa ovat olleet hyviä. Isil on kukistettu alueella olemat-
tomiin. Lopullinen kukistuminen on lähellä. 

Suomen roolin alueella on oltava rauhan rakentaminen nimenomaan koulutuksen kaut-
ta, ei suoraan sotilaalliseen toimintaan osallistumisen kautta. On hyvä lähtökohta, että lo-
pulta täydellinen turvallisuusvastuu myös pyritään siirtämään Irakin omille joukoille. Suo-
men on vältettävä joutumista minkään valtapelin nappulaksi. Valitettava totuus on se, että
myös länsi on vuosien saatossa omista valtapyrkimyksistään lähtöisin aiheuttanut alueelle
epävakautta. 

Arvoisa puhemies! Kuten raportissa todetaan, suomalaisten antama koulutus on konk-
reettisesti pelastanut henkiä esimerkiksi vähentämällä haavoittuneiden kuolleisuutta sekä
ennaltaehkäisemällä räjähteisiin menehtyneiden määrää. Toisaalta sotilaalliset tulokset
ääri-islamilaista Isiliä vastaan paranevat, ja se on oikein. 

Koulutus palvelee myös kouluttajaa. Suomalaiset joukot saavat Irakista korvaamatonta
kokemusta monenlaisiin tilanteisiin. Toivottavasti Suomessa ei vastaavia kriisejä koskaan
koeta, mutta niihin on aina varauduttava. Varautuminen on viisautta, sillä esimerkiksi ter-
rorismin uhka on löperön turvapaikkapolitiikan vuoksi pahentunut myös Suomessa.

Arvoisa puhemies! Irakin lähialue on ollut pitkään epävakaa. Nyt tilanne on paras pit-
kään aikaan. Perussuomalaiset ovat tyytyväisiä siihen, että vakaampi tilanne on jo nyt saa-
vutettu Irakissa ja sinne voi palata. Vapaaehtoinen paluu kuitenkin tökkii pahasti. Palau-
tussopimusta ei ole neuvoteltu. Suomi ei välttämättä onnistu palauttamaan edes vakavinta
turvallisuusuhkaa aiheuttavia rikollisia tai väkivaltaista radikaalisanomaa välittäviä ihmi-
siä. Tämä siksi, että Irak kieltäytyy ottamasta heitä vastaan. Tämä ei sovi kansalaisten oi-
keustajuun. Lepsuilu levittää terrorismiuhan Suomeen. Ulkoministeri Soini ja sisäministe-
ri Mykkänen eivät ole pystyneet vastaamaan Irakin viranomaisten härskiin peliin riittävän
uskottavasti.

Useat Euroopan maat ovat neuvotelleet palautuksista muun muassa vedoten kehitysapu-
rahoihin, joita nämä valtiot Irakille maksavat. Myös Suomi antaa Irakille erilaista taloudel-
lista ja toiminnallista tukea. Tällaisia asioita pitäisi pystyä käyttämään neuvottelukorttei-
na, jotta palautussopimus saadaan aikaan. Ei riitä, että tavoite mainitaan selonteossa. Se on
vietävä käytäntöön saakka. 

Suomesta on lähtenyt Isilin terroristien riveihin noin 80 henkilöä. Suhteessa maamme
väkilukuun tämä on eniten koko Euroopassa. Tämä osaltaan kertoo, että Suomessa on ollut
myös aktiivista toimintaa taistelijoiden rekrytoimiseksi. Kyse ei siis ole ainoastaan siitä,
että vastustamme Isiliä Lähi-idässä. Meidän on vastustettava sitä myös Suomessa. Keinoja
tässä ovat muun muassa turvapaikkahakemusten parempi seulominen, vaarallisten henki-
löiden säilöönotto ja tiukempi turvapaikkapolitiikka ylipäätään. Myöskään nykymallinen
kotoutus, jossa henkilö saa lähinnä rahaa mutta ei juurikaan osallisuutta suomalaisessa yh-
teiskunnassa, ei toimi. Nopealle työllistymiselle olisi laitettava suurempi painoarvo, ja ko-
toutujan omaa aktiivisuutta olisi edellytettävä nykyistä konkreettisemmin.

Arvoisa puhemies! Vielä lopuksi: Perussuomalaisten mielestä ihmisiä tulee auttaa koti-
maassaan sellaisten olosuhteiden saavuttamiseksi, joista ei tarvitse paeta. Se on inhimilli-
8



Pöytäkirjan asiakohta PTK 75/2018 vp
sin ja kestävin tapa auttaa oikeasti hätää kärsiviä. Siksi kannatamme myös Suomen rauhaa
vakauttavaa toimintaa Irakissa.

17.38 Krista Mikkonen vihr (ryhmäpuheenvuoro): Arvoisa puhemies! Kesäkuussa 2014
Isil ryhtyi kokoamaan voimia islamilaisen kalifaatin muodostamiseksi Irakiin. Sen brutaa-
lit ihmisoikeusrikokset herättivät nopeasti paikallisen ja kansainvälisen vastareaktion. Laa-
ja kansainvälinen Isilin vastainen koalitio aloitti toiminnan Irakissa syksyllä 2014. Suomi
päätti maaliskuussa 2015 osallistua koalition sotilaalliseen OIR-operaatioon kouluttamal-
la Pohjois-Irakin kurdijoukkoja. Toiminta on ollut tuloksekasta. Vuonna 2014 Irakin pinta-
alasta Isilin hallussa oli 40 prosenttia, nyt enää vain 2 prosenttia.

Tämä eduskunta käsittelee nyt kolmannen kerran Suomen osallistumisen jatkamista
OIR-operaatiossa. Jatkosta on päätetty aina vuodeksi kerrallaan. Vihreät kannattavat val-
tioneuvoston esitystä Suomen osallistumisen jatkamisesta vuoden 2019 ajan. Irakin va-
kauttaminen ja alueiden takaisinvaltaaminen terroristijärjestö Isililtä ovat kansainvälisesti
tärkeitä tavoitteita, joita meidän tulee olla tukemassa. Koulutusyhteistyö on Suomelle
luonteva tapa tähän.

Arvoisa puhemies! On kuitenkin joitakin kysymyksiä, joita tässä yhteydessä on nostet-
tava esille. Ensimmäinen niistä on Irakin sisäpoliittinen kehitys. Irakin pääkaupungin Bag-
dadin ja Pohjois-Irakin Kurdistanin autonomisen alueen välit kiristyivät syksyllä 2017, kun
Kurdistan järjesti kansanäänestyksen itsenäistymisestään. On tärkeää, että myös jatkossa
kurdien oikeuksia kunnioitetaan, samalla kun Irakin yhtenäisyys säilyy. Olisi kestämätön-
tä olla mukana operaatiossa, jos autettavat osapuolet, Pohjois-Irakin kurdit ja maan keskus-
hallinto, ajautuisivat sotajalalle. Kurdistanin itsehallintoalueen vaalit syksyllä ovat tässä-
kin mielessä tärkeä virstanpylväs.

Toinen kysymys on poliittinen kehitys pääkaupungissa Bagdadissa. Toukokuussa pidet-
tyjen vaalien voittajaksi nousi hengellisen šiiajohtaja al-Sadrin liittouma. Se lupasi muu-
tosta nykypolitiikkaan, panostamista jälleenrakennukseen sekä kansalaisten peruspalvelu-
jen parantamiseen. Al-Sadr on vastustanut sekä USA:n että Iranin vaikutusvallan kasvua
Irakissa. Meidän on seurattava tarkasti Irakin sisäpoliittista kehitystä ja ennen kaikkea suh-
tautumista kansainvälisesti tuettuihin operaatioihin. Voimme jatkaa toimintaa Irakissa
vain, jos sille on Irakin hallituksen varaukseton tuki.

Kolmas kysymys on pitkään valmistellun mahdollisen Nato-koulutusoperaation alku
Irakissa. Valtioneuvoston piirissä on kaavailuja Suomen osallistumiseksi tähänkin operaa-
tioon. Siksi olisi ollut paikallaan, että eduskunta olisi saanut kaiken käytettävissä olevan
tiedon myös siitä tässä samassa yhteydessä. Nyt se kuitataan vain lyhyellä maininnalla se-
lonteossa.

Arvoisa puhemies! Neljäntenä haluan nostaa esiin Irakin pakolaisiin liittyvän inhimilli-
sen näkökulman. Isilin brutaali voimankäyttö pakotti miljoonat ihmiset pakenemaan ko-
deistaan. Myös Suomeen pari vuotta sitten tulleista pakolaisista enemmistö oli irakilaisia.
Olemme nyt huolestuneina seuranneet, kun ihmisiä on palautettu olosuhteisiin, joissa hei-
dän turvallisuutensa ei ole ollut taattu. Näissä kysymyksissä Suomen on noudatettava tar-
kasti varovaisuusperiaatetta. Ketään ei saa palauttaa, jos hänen turvallisuuttaan ei voi taa-
ta. Ongelmat turvapaikkaprosessin tulkkauksessa ja oikeusavussa ovat lisänneet riskiä, että
kaikkia turvan tarpeessa olevia ihmisiä ei ole pystytty tunnistamaan. Nyt, kun ruuhka ha-
kemusten käsittelyssä on purkautunut, Maahanmuuttoviraston on käsiteltävä uudelleen ha-
kemukset, jotka on aiemmin kiireessä käsitelty huolimattomasti. Pakkopalautukset Irakiin
9



Pöytäkirjan asiakohta PTK 75/2018 vp
on keskeytettävä, kunnes on varmaa, että turvapaikkaprosessi takaa hakijoiden oikeustur-
van ja ihmisoikeudet.

Arvoisa puhemies! Viimeisenä nostan esiin Irakin laajemman vakauttamisen, joka Isi-
lin vastaisen taistelun jälkeen on ensisijaista. Siinä sotilaallisen kriisinhallinnan, siviilikrii-
sinhallinnan, humanitaarisen avun ja kehitysyhteistyön tulee muodostaa kokonaisuus.
Suomella on aikanaan ollut hyvin vilkkaat taloussuhteet Irakiin. Olisi hyvä, että kriisistä
toipuville alueille humanitaarisen avun ja kehitysyhteistyön rinnalla tulisi mahdollisim-
man nopeasti yksityisen sektorin toimeliaisuutta. Kaikessa kehityksessä Irakissa tulee eri-
tyisesti panostaa tyttöjen ja naisten asemaan ja heidän koulutukseensa. Naisissa on myös
Irakin tulevaisuus.

17.44 Paavo Arhinmäki vas (ryhmäpuheenvuoro): Arvoisa herra puhemies! Isis on ollut
raakalaismainen ja hirvittävä terroristijärjestö, jonka toiminta on ollut kaikkien inhimillis-
ten arvojen vastaista. Siksi kaikkien piti ja pitää toimia tällaisia pimeyden voimia vastaan.
Väkivaltaisille ja ihmisoikeuksia polkeville ääriuskonnollisille liikkeille ei pidä antaa tilaa.

Suomalaisten koulutus- ja neuvonantajatoiminta Irakissa on ollut siksi arvokasta. Isis on
kärsinyt merkittäviä tappioita niin Irakissa kuin Syyriassa ja menettänyt laajoja maa-aluei-
ta. Nyt taistelut Isisiä vastaan ovat hiipuneet ja varsinaiset sotatoimet näyttävät olevan pää-
osin ohitse.

Irakin turvallisuustilanne on kuitenkin edelleen epävakaa. Haasteena on Isisiltä vapau-
tettujen alueiden vakauttaminen ja jälleenrakentaminen. Lisäksi maan vakauden kannalta
on tärkeää, että Irakin eri poliittisten, uskonnollisten ja etnisten ryhmien väliset erimieli-
syydet eivät puhkea yhteisen vihollisen, Isisin, kukistuttua. Koko Irakin vakauttaminen on
nyt tärkeää.

Arvoisa puhemies! Selonteon mukaan Suomi on vähentämässä joukkojaan noin 100 so-
tilaasta noin 80:een. Tämä on hyvä suunta, sillä Suomen tulisi ryhtyä kohdentamaan
apuaan entistä enemmän myös muille sektoreille, kuten jälleenrakentamiseen, siviilikrii-
sinhallintaan ja humanitaariseen apuun.

On tärkeää auttaa Irakia luomaan edellytykset demokraattiselle hallinnolle. Irak tarvit-
see hallituksen, joka huolehtii ihmisoikeuksista, pitää kiinni maan vakaudesta, kunnioittaa
perustuslakia ja kurdien itsehallintoa. On tärkeää, että suomalaisten joukkojen toiminta
Irakissa on vain koulutustoimintaa — Suomi ei saa joutua minkään konfliktin osapuoleksi.

Valtioneuvoston selonteosta käy ilmi, että myös Nato valmistelee omaa operaatiotaan
Irakiin. Siitä mainitsi hyvin lyhyesti myös ulkoministeri Soini. Vasemmistoliiton mielestä
ei ole perusteltua hajottaa Suomen osallistumista moniin eri operaatioihin alueella.

Hallitus toi tämän valtioneuvoston selonteon eduskunnan lähetekeskusteluun vain päi-
vää ennen kesätaukoa, ja selonteko käsitellään valiokunnissa siis vasta syksyllä. Irakin tur-
vallisuustilanne muuttuu koko ajan, ja syksyllä tilanne voi olla aivan toinen kuin nyt. Hal-
lituksen kiire tässäkin asiassa ihmetyttää.

Arvoisa puhemies! Todellinen vastavoima Isisille sekä Irakissa että Syyriassa ovat ol-
leet kurdit, joita Suomi on Irakissa kouluttanut. Suomi ja muu kansainvälinen yhteisö ei saa
jättää kurdeja yksin. Vaikka kurdit eivät ole yksi ja kaikilta tavoitteiltaan yhtenäinen ryh-
mä, ovat kurdit auttaneet kansainvälistä yhteisöä, ja myös kansainvälisen yhteisön tulee
auttaa kurdeja.

On aivan käsittämätöntä, että samaan aikaan kun Isisin vastainen koalitio kouluttaa Poh-
jois-Irakissa kurdien peshmerga-joukkoja, annetaan Nato-maa Turkin pommittaa ilman
10



Pöytäkirjan asiakohta PTK 75/2018 vp
suurempia vastalauseita Isisiä vastaan taistelevia kurdeja sisäpoliittisista syistä niin omas-
sa massaan kuin naapurivaltioiden alueella koko kansainvälisen yhteisön vain katsoessa
hiljaa sivusta. Viikonloppuna pidetyt Turkin vaalit olivat valitettavasti jälleen osoitus siitä,
etteivät Turkin valtaapitävät itsevaltaisen presidentti Erdoganin johdolla kunnioita demo-
kratiaa, sananvapautta eivätkä ihmisoikeuksia.

Arvoisa puhemies! Suomen ja muiden kansainvälisten joukkojen tulee kiinnittää huo-
miota myös Irakin ihmisoikeustilanteeseen. Ihmisoikeusjärjestöjen mukaan Isisin lisäksi
myös Irakin asevoimat ja kansainvälinen liittouma ovat syyllistyneet humanitaarisen oi-
keuden loukkauksiin ja mahdollisiin sotarikoksiin. Isisin vastaisessa taistelussa hallituk-
sen joukot ovat käyttäneet kovia otteita ja syyllistyneet tahdonvastaisiin katoamisiin, lait-
tomiin teloituksiin ja mielivaltaisiin pidätyksiin sekä kidutukseen ja muuhun epäinhimilli-
seen kohteluun. Maan oikeusjärjestelmä on vakavasti puutteellinen, ja muun muassa terro-
rismisyytteitä koskevat oikeudenkäynnit ovat olleet kaukana oikeudenmukaisesta.

Arvoisa puhemies! Näillä varauksilla vasemmistoliitto tukee tämänhetkisen tiedon va-
lossa valtioneuvoston selonteon esitystä. Samaan aikaan Suomen pitää seurata Irakin tilan-
netta ja panostaa erityisesti jälleenrakentamiseen, siviilikriisinhallintaan ja humanitaari-
seen apuun. Kurdeja ei saa unohtaa, vaan heidän oikeutettua kamppailuaan demokratian
puolesta pitää tukea nykyistä selvemmin.

17.49 Stefan Wallin r (ryhmäpuheenvuoro):  Arvoisa puhemies, talman! Vi tar här ställ-
ning till Finlands fortsatta deltagande i Irakinsatsen Operation Inherent Resolve, OIR. Den
stora bilden handlar förstås om kampen mot islamistiska Isil, som är ett av de senaste de-
cenniernas värsta uttryck för hur mänskliga rättigheter har kränkts. För ett land som Fin-
land är det en plikt att medverka i kampen mot de omänskliga grymheter och den förstö-
relse, också av ett historiskt arv, som Isil gjort och gör sig skyldig till. 

Vi vet också att det här projektet inte är riskfritt. Finlands linje bör vara att vi tar vårt in-
ternationella ansvar men att vi samtidigt satsar på deras trygghet som deltar i operationer-
na. Deras säkerhet är på vårt ansvar. 

Svenska riksdagsgruppen anser att Finland ska fortsätta delta i säkerhetssektorns utbild-
ningssamarbete i Irak. Vi har ett kunnande som vi kan bidra med för att öka den regionala
säkerheten och förbättra förmågan hos de irakiska säkerhetsstyrkorna, medräknat styrkor-
na i irakiska Kurdistan. 

Puhemies! Meidän ei tule unohtaa, että näillä toimilla tähdätään itse asiassa tilanteen va-
kauttamiseen, voidaan sanoa, koko maailmassa. Pitkällä tähtäimellä on meidän kaikkien
etu, myös suomalaisten etu, että Isilin eteneminen Irakissa estetään. Tosiasia on myös se,
että jokainen kriisinhallinta- tai koulutusoperaatio, johon Suomi osallistuu, antaa meille
sellaisia kokemuksia, joita voimme hyödyntää myöskin täällä kotikentällä. 

OIR-operaatio on jaettu neljään eri vaiheeseen, ja kuten selonteossa todetaan, olemme
parhaillaan kolmannessa vaiheessa ja tavoitteisiin pääseminen on ollut odotettua nopeam-
paa. Kolmannen vaiheen tavoitteena on Isilin tuhoaminen ja Irakin ja Syyrian turvallisuus-
tilanteen vakauttaminen. Operaation neljäs ja viimeinen vaihe on sitten tilanteen normali-
sointi. 

On syytä painottaa, että OIR-operaatio suoritetaan Irakin hallituksen pyynnöstä ja eh-
dottomalla suostumuksella ja suuressa yhteisymmärryksessä sen kanssa. Suomen ohella
Pohjoismaista osallistuvat myös Ruotsi, Norja ja Tanska. 
11



Pöytäkirjan asiakohta PTK 75/2018 vp
Toukokuuhun 2018 mennessä suomalaiset ovat kouluttaneet jo yli 3 000 kurdien pesh-
merga-sotilasta ja Irakin turvallisuusjoukkojen sotilasta. Selonteossa todetaan, että suoma-
lainen kouluttajaosasto ja suomalainen koulutustapa ovat saaneet erittäin hyvää palautetta.
Panostuksia on tehty muun muassa ensiapukoulutukseen, mikä on antanut konkreettisia tu-
loksia haavoittuneiden hoidossa kenttäsairaaloissa. 

För att en verklig fred ska kunna åstadkommas och vägen mot demokrati kunde stärkas i
Irak måste också Bagdadregeringen undvika överdrivet våld i hanteringen av både konflik-
ter och terrorismhot. Också mänskliga rättigheter, kvinnors och minoriteters rättigheter
måste respekteras. Det internationella samfundet bör även följa med och bistå i den svåra
interna flyktingsituationen med 2 miljoner flyktingar i Kurdistan. 

Sotilaallisen yhteistyön ohella tarvitaan myös kehitysyhteistyötä sekä toimenpiteitä, jotka
edistävät oikeusvaltio- ja demokratiakysymysten kehitystä. On myös hyvä, että Suomi tu-
kee Irakissa toimintaa, jonka tavoitteena on parantaa erityisesti pakolaisnaisten asemaa. 

Puhemies! Niin YK:lta kuin EU:lta tarvitaan määrätietoisia toimia, jotta konflikteihin
saadaan pysyviä ratkaisuja. Juuri tänä aikana, kun suurvallat haastavat, elleivät jopa hal-
veksi monenkeskisen yhteistyön perusosia, tarvitaan jatkuvuutta ja rakentavuutta enem-
män kuin pitkään aikaan. Suomen tulee siksi syventää rooliaan kriisinhallinnassa, sovitte-
lussa ja kehitysyhteistyössä. 

Talman! Svenska riksdagsgruppen stöder alltså Finlands fortsatta deltagande i utbild-
ningsoperationen och rådgivningsinsatsen i Irak.

17.54 Sari Essayah kd (ryhmäpuheenvuoro):  Arvoisa puhemies! Suomi on jatkamassa
turvallisuussektorin koulutusyhteistyötä Irakissa osana kansainvälistä OIR-operaatiota.
Oletettua nopeammin saavutetun operaation kolmannen vaiheen tavoitteena on Isilin tuho-
aminen ja Irakin ja Syyrian turvallisuustilanteen vakauttaminen. Jatkamalla osallistumista
operaatioon olemme mukana taistelussa terrorismia vastaan sen alkujuurilla. Operaatio on
kyennyt merkittävästi pienentämään Isilin hallinnassa olevia alueita, ja siitä voi operaatiol-
le antaa kiitokset. Kuten selonteko myös toteaa, yleistilanne Irakissa jatkuu epävakaana ja
turvallisuustilanne vaihtelee eri puolilla Irakia. Tuloksellista operaatiota pitääkin jatkaa
aina sen neljännen vaiheen loppuun saakka, jolloin turvallisuustilanteen voidaan katsoa
normalisoituneen Irakissa. Samalla vahvistamme koko Euroopan turvallisuutta ja kykyä
toimia Isiliä vastaan sekä kerrytämme arvokasta kokemusta oman kansallisen puolustuk-
semme kehittämiseen.

Arvoisa puhemies! Operaation laajentuessa uusille alueille ja Isilin menettäessä hallin-
nassaan olevia alueita iskut sirpaloituvat eri puolille Irakia. Selonteko mainitsee uhkateki-
jöinä suora-ammuntatulen, epäsuoran tulen, räjähde- ja itsemurhaiskut, maastossa olevat
miinat ja räjähtämättömät ammustarvikkeet sekä kemialliset aseet. Monet näistä eivät ole
sidoksissa Isilin hallintavallassa oleviin alueisiin. Isilin kyky tehdä terrori-iskuja eri puo-
lilla Irakia tekee koko maasta edelleen epävakaan.

Kristillisdemokraatit pitävät operaatiossa keskeisenä koulutus- ja avunantotehtäviin
osallistuvien sotilaittemme turvallisuudesta huolehtimista mutta myös maamme sisäisen
turvallisuuden vahvistamista. Selonteon mukaan Suomen tavoitteena on paluu- ja palau-
tusyhteistyötä helpottavat järjestelyt kielteisen turvapaikkapäätöksen saaneiden osalta. Se-
12



Pöytäkirjan asiakohta PTK 75/2018 vp
lonteko ei mainitse sitä, miten tässä on edetty. Olisimme toivoneet selonteolta asian ly-
hyen maininnan sijaan konkreettisia tuloksia. Suomeen tulee edelleen eniten turvapaikan-
hakijoita juuri Irakista. Viimeisen vuoden aikana tehtiin 1 412 kielteistä turvapaikkapää-
töstä irakilaisille turvapaikanhakijoille, ja hyvä palautussopimus selkeyttäisi ja helpottaisi
tätä prosessia. Nyt Suomesta palautetaan Irakiin kielteisen turvapaikkapäätöksen saaneita
turvapaikanhakijoita, jotka palaavat paluulennolla takaisin. Tämä on mahdollista, koska
Suomella ja Irakilla ei ole palautussopimusta. Käytännössä oikeus turvapaikkaan syntyy,
kunhan kieltäytyy palautuksesta, ja tämä kyllä syö koko turvapaikkaprosessimme uskotta-
vuutta.

Palautusyhteistyösopimus Irakin ja Suomen välillä tarvitaan pikaisesti. Suomen — ja
myös Euroopan unionin — tulisi olla aktiivinen unionitasolla saamaan takaisinottosopi-
mus pikaisesti voimaan. Myös YK:n pakolaissopimusta tulee muuttaa niin, että allekirjoit-
taneet maat velvoitetaan ottamaan vastaan oman maan kansalaisia ilman erillisiä kahden-
välisiä sopimuksia.

Kannamme myös huolta erityisesti kristityiksi kääntyneiden turvapaikanhakijoiden
kohtelusta. Samalla kun kannatamme palautussopimusten laatimista, olisi tärkeää, että
päätöksenteossa huomioitaisiin erilaisten vähemmistöjen kokema vaino.

Arvoisa puhemies! Isilin hallinnasta vapautuneilla alueilla on suuri tarve jälleenraken-
tamiselle, kehitysyhteistyölle, humanitääriselle avulle ja paikallisen turvallisuuskoneiston
rakentamiselle. Eduskuntaryhmämme kannustaa hallitusta edelleen selvittämään mahdol-
lisuudet EU:n siviilikriisinhallintaoperaatioon Irakin alueella. Pidämme tärkeänä laajaa
kansainvälistä yhteistyötä maan turvallisuuden kehittämisessä ja jälleenrakentamisessa.
Irakia tulee auttaa kehittymään maaksi, jossa oikeusvaltioperiaatteet toimivat ja perusih-
misoikeuksia kunnioitetaan.

Arvoisa puhemies! Kristillisdemokraattinen eduskuntaryhmä tukee Suomen osallistu-
misen jatkamista Isilin vastaisessa operaatiossa.

17.58 Timo Heinonen kok: Arvoisa herra puhemies! Hyvä ulkoministeri ja edustajakol-
legat! Tässä on ollut hyvää keskustelua pitkän päivän päätteeksi tai toisen pidemmän kes-
kustelun kautta. Me puolustusvaliokunnassa käsittelimme myös tätä kokonaisuutta. Kyse
on siis terroristijärjestö Daeshista, Isisistä, Isilistä — mitä nimeä siitä halutaan käyttääkin
— ja siitä, millä tavalla tämä terroristijärjestö on sabotoinut ja tuhonnut niin Syyriaa kuin
Irakiakin, mutta Daeshin uhka on levinnyt myös laajasti ympäri maailman aivan järjestäy-
tyneenä mutta myös tällaisena innoittajana, niin sanottujen yksinäisten susien innoittajana,
ja emme mekään Suomessa ole välttyneet Daeshin liikkeelle saamien toimijoiden iskuista.
Tässä keskustelussa käytettiin vierastaistelija-nimeä, ja itseäni se häiritsee. Minun mieles-
täni se on liian kaunis sana terroristista, henkilöstä, joka lähtee terroristijärjestön riveihin.
He eivät ole taistelijoita, he eivät ole vierastaistelijoita, he ovat terroristeja.

Pidän myönteisenä sitä, että Suomi on ollut mukana tässä YK:n mandaatilla toimivassa
Irak-operaatiossa, ja on tärkeätä, että me myös jatkamme sitä. Itse uskon, että Irakissa on
paremmat mahdollisuudet löytää pysyvämpi rauhantila kuin esimerkiksi Afganistanissa, ja
toivon, että kun nämä viimeiset alueet Daeshin hirmuvallan alta saadaan vapautettua, niin
maata pystyttäisiin rakentamaan kohti tasapainoisempaa yhteiskuntaa, niin että maa pys-
tyisi tulevaisuudessa kantamaan itse itsestään huolen.

Haluan nostaa esille kriisinhallintaveteraaniohjelman jälleen tänään. Kiitos siitä kuuluu
puolustusministeri Jussi Niinistölle, jonka johdolla tämä kriha-veteraaniohjelma tällä kau-
13



Pöytäkirjan asiakohta PTK 75/2018 vp
della saatiin lopulta vietyä maaliin. Näille suomalaisille naisille ja miehille, jotka lähtevät
erilaisiin kansainvälisiin operaatioihin, on saatu riittävä tieto ja turva siitä, että pahimmal-
lakin hetkellä me kannamme huolen näistä naisista ja miehistä mutta myös heidän läheisis-
tään, myös henkisellä puolella, fyysisellä puolella ja myös siinä tapauksessa, kun pahin
mahdollisesti näissä iskuissa tapahtuu. Tämä Lex Jylhä on enemmän kuin tervetullut var-
mistus näille henkilöille. Kun kruunu poikiaan ja naisiaan maailmalle lähettää, niin kruu-
nun pitää heistä myös vastuu loppuun asti kantaa.

Tässä keskustelussa on aika paljon ollut esillä tämä palautussopimus niin kuin myös va-
liokunnassakin, ja olen samaa mieltä niin kuin kokoomuksen ryhmäpuheenvuoron pitänyt
edustaja Kiuru, että Irakin kanssa pitää päästä siihen ratkaisuun, että Irak ottaa vastaan
oman maansa kansalaiset, jotka sinne päätetään palauttaa. Ei voi olla niin, että Irakille kel-
paa ja Irak tarvitsee meidän ja muiden länsimaiden apua taatakseen omien kansalaistensa
turvallisuuden ja maansa rauhan mutta samaan aikaan he eivät ole valmiita ottamaan vas-
taan oman maansa kansalaisia, jotka eivät ole oikeutettuja turvapaikkaan, esimerkiksi Suo-
mesta tai jostain muusta maasta. Tämä vastavuoroisuus täytyy saada toimimaan, ja toivon,
että tähän myös ulkoministeri Soini tässä keskustelussa vielä kantaa ottaa.

Suomen on tärkeää olla mukana tässä Irak-operaatiossa.

18.03 Hannu Hoskonen kesk:  Arvoisa rouva puhemies! On aivan erinomaisen hieno
asia, että Suomi on edelleen mukana tässä Irakin operaatiossa. Tasavallan presidentti ja
hallituksen ulko- ja turvallisuuspoliittinen valiokunta ovat tehneet viisaan päätöksen, ja
tässä selonteossa on meillä nyt sitten selvitys tästä asiasta ihan perusteellisesti.

On hyvä asia, että kansainvälistä suurta terroristijärjestöä Isiliä vastaan taistellaan. Pitää
muistaa se, että tämän kyseisen järjestön teot ovat mitä pöyristyttävimpiä rikoksia, mitä
tässä maailmassa pystyy ihminen tekemään, ihmisoikeusrikoksia pahimmasta päästä. Nyt
kun kansainvälinen yhteisö tekee yhteistyötä Irakissa tämän Isil-järjestön torjumiseksi,
niin Suomen pitää olla siinä omalta osaltaan mukana ja nimenomaan niin, että paikallisten
ihmisten ja paikallisten viranomaisten elämää tuetaan, heitä koulutetaan, miinanpoistossa
ollaan apuna ja sitten ennen kaikkea sitä yhteiskunnan normaalia olotilaa vakiinnutetaan.
Se on meidän suomalaisten yksi hyvä velvollisuus.

Tässä yhteistyössä on hyvä muistaa sekin, että kun tässä on puhuttu paljon näistä Irakiin
palautettavista henkilöistä, jotka eivät Suomesta ole saaneet turvapaikkaoikeutta, niin mi-
nun mielestäni tässä asiassa pitää päästä sopimukseen Irakin kanssa mahdollisimman pian.
Ja todellakin, kun neuvotellaan EU:ssa ja meidän kauttamme menee aina erilaista tukea
sinne, kyllä Irakinkin pitää sitten taas vastavuoroisesti olla yhteistyössä meidän kanssam-
me, että sellaisille henkilöille, jotka tänne ovat tulleet eivätkä turvapaikkaa saaneet, palau-
tusreitti kotimaahan aukeaa yhteisellä sopimuksella.

Arvoisa rouva puhemies! Vielä lopuksi sen verran, että kun meillähän on tässä talossa
nyt nämä tiedustelulait käsittelyssä ja kun nyt on puhuttu paljon vierastaistelijoista tässä-
kin keskustelussa, niin näiden vierastaistelijoiden osalta — joita edustaja Heinonen äsken
omalla vahvalla tavallaan kuvasi terroristeiksi, mitä he oikeasti ovatkin, siellä suoritetaan
törkeitä ihmisoikeusrikoksia tappamalla avuttomia lapsia ja vanhuksia kotiin ja tekemällä
mitä hirveimpiä tekoja ihmisille — jotta saisimme tutkittua tietoverkkojen kautta, millais-
ta yhteistyötä nämä ylikansallisesti toimivat, kuten Isilkin, tekevät — sehän on ylikansal-
linen terroristijärjestö, joka pyrkii eri maista rahaa keräämällä viemään taloudellista voi-
maa sinne kohdemaahan, ja sitten toisena asiana samalla he pyrkivät tietysti verkostoitu-
14



Pöytäkirjan asiakohta PTK 75/2018 vp
maan ja tuomaan terroristista toimintaa muualle maailmaan — olisi aivan välttämätöntä,
että tiedustelulait saadaan kuntoon ja pystytään tällä keinoin seuraamaan näiden järjestö-
jen toimintaa sillä tasolla, jolla tällä hetkellä Suomen viranomaiset eivät voi seurata. On
ihan käsittämätöntä, että nämä kyseiset järjestöt voivat meidän tietoverkoissamme ihan va-
paasti melskata mutta meidän viranomaisillamme ei ole keinoa mennä sitä torjumaan. Täs-
sä on meillä iso puute, mutta uskon kyllä vakaasti, että tässä eduskunnassa riittää viisautta
ja kauaskatseisuutta, että tämä tiedustelulakikin saadaan kuntoon ja tähän asiaan päästään
oikeasti vaikuttamaan meidän omien tietoverkkojemme kautta.

Toinen varapuhemies Tuula Haatainen: Myönnän vastauspuheenvuoron, 5 minuuttia,
ministeri Soini.

18.06 Ulkoministeri Timo Soini: Arvoisa rouva puhemies! Kiitos eduskuntaryhmille ja
edustajille rakentavista ja hyvistä puheenvuoroista. Ne olivat minun mielestäni hyvin poh-
dittuja puheenvuoroja. Täytyy erikseen mainita edustaja Arhinmäki, jolla oli paras puheen-
vuoro, mitä häneltä olen kuullut. [Paavo Arhinmäki pyytää vastauspuheenvuoroa] — Se
oli hyvä puheenvuoro, edustaja Arhinmäki. Kyllä kehut varmasti tuntuvat hyvältä, ne ovat
sen verran harvoin saatavissa.

Arvoisa rouva puhemies! Tämä asiahan on todella vakava, ja kun ajatellaan, mitä Isil on
ja mitä se on saanut aikaan — kärsimystä, hävitystä, tuskaa — niin tämä jos joku on ollut
sellaista kansainvälistä toimintaa, jossa on ollut hyvä olla mukana — raskain kustannuksin
tietysti, ihmisiä on menehtynyt hyvin paljon.

Nyt tietenkin näissä puheenvuoroissa minua ilahdutti myös se, että katsottiin tämän
konfliktin ja aseiden paukkeen yli. Täällä oli monta hyvää puheenvuoroa. Esimerkiksi
edustaja Mikkonen puhui hyvin naisista, lapsista ja siitä, mitä tämän konfliktin jälkeen pi-
tää tehdä: pitää vakauttaa, pitää kouluttaa, rakentaa infrastruktuuria, tukea toimeentuloa,
aluehallintoa, sovinnontekoa. Tämä on se, mihin täytyy pyrkiä. Jos emme me näissä konf-
liktimaissa, tässä tapauksessa Irakissa, pysty pureutumaan näihin, niin nämä meidän voit-
tomme jäävät lyhytaikaisiksi. Nimenomaan myöskin kurdien osuus ja peshmerga-joukko-
jen osuus on tässä ollut merkittävä, ja myöskin kurdien tuki on tärkeätä ja se, että Bagdadin
ja Erbilin välit pysyvät kunnossa. Siellä on ollut paljon jännitteitä, mutta onneksi Bagda-
dissa ymmärrettiin myös lähettää rahaa julkisen sektorin palkkojen maksuun ja Kurdista-
nin lentokentät avattiin jälleen kansainväliselle liikenteelle ja näin poispäin. Tämä on ää-
rimmäisen tärkeätä.

Sitten tietysti nämä palautukset ja palautussopimukset. Ikävä kyllä ne eivät ole mikään
automaatio. Meillä on maita Euroopan unionissa, joilla palautussopimukset on olemassa
mutta niitä ei noudateta. Tämä johtuu siitä ikävästä piirteestä meidän kansainvälisessä
sääntöperusteisessa yhteistyössä, että vaikka meillä on sääntöjä, niin sääntöjä ei noudateta,
ja tästä on kysymys. Totta kai hallitus, niin ministeri Mykkänen kuin minäkin, heti solmisi
tämän sopimuksen, mutta sitä ei yksin pysty solmimaan. Tällä hetkellä vapaaehtoisten pa-
lautusten kautta palanneita on tietysti paljon enemmän, ja kyllä tietenkin pitäisi ottaa kaik-
ki palautettavat vastaan, jotka eivät turvapaikkaa saa. Siitähän johtuu tämä koko Euroopan
laajuinen turvapaikkakriisi. Olen ottanut tämän asian esiin Saksan ulkoministerin kanssa,
Ranskan eurooppaministerin kanssa ja niin on myös sisäministeri Mykkänen moneen ker-
taan, ja työ jatkuu.
15



Pöytäkirjan asiakohta PTK 75/2018 vp
Arvoisa rouva puhemies! Tietysti suomalaisten joukkojen ja kouluttajien turvallisuus ja
omasuoja ovat tärkeitä ja siltä varalta, jos jotain ikävää sattuu, myös vakuutusturva. Tämä
kaikki on tärkeätä. Kyllä koko kansainvälinen politiikka ja niitten alueiden vakauttaminen
ja terrorismin syihin ja juurisyihin puuttuminen on tärkeätä. Se tarkoittaa sitä, että nuorilla
on mahdollisuuksia, ihmisillä on näkymiä, on vakautta, on koulutusta. Kaikki lähtee myös
naisten ja tyttöjen mahdollisuuksista ja rauhanvälityksestä ja siviilikriisinhallinnasta. Eli
pelkkä pyssyusko ei tässä auta.

Arvoisa rouva puhemies! Sitten vielä pari sanaa peshmerga-joukoista ja Irakin armeijan
välisestä suhteesta. Tämä on tärkeätä, että nämä pysyvät kunnossa, ettei nyt ikään kuin Isi-
lin kukistumisen jälkeen synny uutta tilannetta, uusia jakolinjoja, joista sikiää uusia konf-
likteja. Ja tämä koskee tietysti myös alueellisia toimijoita, kuten muun muassa Turkkia,
jota edustaja Arhinmäki tässä aivan oikein myös kriittisesti käsitteli.

Toinen varapuhemies Tuula Haatainen:  Avaan debatin. Pyydän niitä edustajia, jotka
haluavat käyttää puheenvuoron, painamaan V-painiketta ja nousemaan seisomaan.

18.11 Paavo Arhinmäki vas (vastauspuheenvuoro): Arvoisa rouva puhemies! Jotta tämä
ei nyt menisi ihan hymistelyksi ulkoministeri Soinin kanssa: Kun mainitsitte tässä lopussa
Turkin, niin se on oleellinen osa tätä kokonaisuutta. Kurdit, joita on koulutettu, taistelevat
Daeshia, Isiliä ja Isisiä vastaan Pohjois-Irakissa, Syyriassa, mutta kurdeja on myös Turkis-
sa ja Iranissa — eivät he ole yhtenäinen joukko, mutta kuitenkin. Ihmetyttää nyt se, että
puolitoista vuotta sitten te, ministeri Soini, kuvasitte, että Turkin ja Suomen demokratiakä-
sitys tai arvopohja on samankaltainen, ja nyt kun viime viikonloppuna Turkin vaaleissa
kuitenkin paljon väärinkäytöksiä raportoitiin — muun muassa kurdipuolue HDP:n koko
johto on vankilassa — niin sanoitte, että presidentti Erdogan on kansan valitsema presi-
dentti ja vaalitulosta on aina kunnioitettava. Samaan aikaan kuitenkin EU-maa Irlannin,
demokraattisen maan, aivan selkeästä vaalituloksesta [Puhemies koputtaa] teillä oli kovat
pulinat. Miksi teillä on niin suuri vaikeus tuomita Turkin toimintaa ja kritisoida Erdoganin
epädemokraattista hallintoa?

18.12 Hannu Hoskonen kesk (vastauspuheenvuoro): Arvoisa rouva puhemies! On aivan
välttämätöntä, että Suomi kansainvälisenä toimijana kantaa huolta tällaisista ihmisistä, joi-
ta sorretaan tuolla maailmalla, mutta se pitää tietenkin meidän muistaa, että olemme pie-
nenpieni tekijä tässä kansainvälisessä yhteisössä. Nämä tehtävät, mitä Suomi tekee esimer-
kiksi YK:n kautta — on rauhaa turvaamassa eri maissa ympäri maailmaa — ovat erittäin
hyviä töitä. Kyllähän se on pakko meidän tunnustaa, että näihin arabimaihin, johonkin Ira-
kiin, saatikka Afganistaniin, kuten tiedämme kokemuksesta, tämän perinteisen länsimai-
sen demokratian istuttaminen on mahdoton tehtävä, mutta kun saisimme edes sen verran
vahvistettua heidän omaa järjestelmäänsä, että he pitäisivät vaalinsa omalla tavallaan ja pi-
täisivät oman hallintonsa jollakin lailla kunnossa ja järjestyksen kunnossa, niin että täm-
möisiä törkeyksiä ei siellä tehtäisi ja tällaiset väkivallanteot eivät maailmalle leviäisi, siinä
olisi meillä jo kohtuullisen hyvä osa. Mutta varmaan meidän on pakko tunnustaa, että me
emme pysty tämmöistä tyypillistä länsimaista demokratiaa sinne millään levittämään.

18.14 Pauli Kiuru kok (vastauspuheenvuoro): Arvoisa rouva puhemies! Kiitos ministeri
Soinille esittelystä ja tarkennuksista ja siitä työstä, mitä olette tehneet. Tiedän sekä minis-
16



Pöytäkirjan asiakohta PTK 75/2018 vp
teri Soinin että ministeri Mykkäsen hallinto- ja turvallisuusjaoston kuulemisten perusteel-
la, että Suomen hallitus on voimia säästämättä tehnyt sitä työtä, mitä sen pitää tehdä, eli
pyrkinyt neuvottelemaan palautussopimuksesta. Itse asiassa joulukuussa kun hyväksyttiin
täällä valtiovarainvaliokunnan talousarviomietintö, niin siinä mietinnössä myös edellytet-
tiin, että Suomen pitää pyrkiä tämä sopimus saamaan voimaan.

Sopimuksen voimaansaattaminen ei ole osoittautunut helpoksi tehtäväksi, mutta se on
välttämätön tehtävä. Ja niin kuin tuossa puheessani otin esiin, niin jos muu ei auta, on har-
kittava tuen ehdollistamista: linkitetään se niin, että tukea tulee, sitä on annettava — tukea
tarvitaan — mutta ei ehdoitta, ja ehto on se, että Irakin täytyy kantaa perustuslaillinen vas-
tuunsa oman maansa kansalaisista. Suomi on tässä liian pieni tekijä. Tarvitsemme isompia
tekijöitä mukaan, Saksaa ja Ranskaa. Kysynkin ministeri Soinilta, kuinka todennäköisenä
pidätte, että tällainen sopimus saadaan EU-tasolla aikaan.

18.15 Sirpa Paatero sd (vastauspuheenvuoro): Arvoisa rouva puhemies! On tietysti ilah-
duttavaa, että kaikki puolueet ovat tämän varsinaisen harjoituksen tai tämän osallistumi-
sen osalta yhtä mieltä, että tätä jatketaan, vaikka määrä tippuu sieltä 100:sta 80:een. 

Mutta ehkä tässä samalla, kun on mahdollisuus kysyä ministeriltä, miten näette tämän
Suomen tulevaisuuden ajattelun tähän kriisinhallintaan suhtautumisessa: Meillä on tällä
hetkellä aika vähän joukkoja verrattuna siihen tavoitteeseen, mikä Suomella on aikaisem-
min ollut. Meillä on hyvin pieninä palasina maailmalla meidän joukkomme tällä hetkellä,
muutamia ihmisiä per operaatio. Olisiko järkevämpää, että olisi suuremmissa kokonai-
suuksissa, meillä on ollut kysymys. 

Äsken puhuin naisista rauhantyössä, mutta myöskin siviilikriisinhallinnassa ja myös so-
tilaallisessa on tavoitteena lisätä naisten määrää, koska sen on myöskin katsottu paranta-
van tilannetta ja rauhoittavan tilannetta monessa maassa. Onko tähän olemassa Suomella
jotakin linjaa? 

Sitten yksi iso huoli tietysti: miten YK tulevaisuudessa toimii?

18.16 Lea Mäkipää sin (vastauspuheenvuoro): Arvoisa puhemies! Vaikka väkivalta Ira-
kissa onkin vähentynyt, niin maa tarvitsee kyllä vielä tukea maan vakauttamiseen, turval-
lisuuden vahvistamiseen ja myös henkiseen ja aineelliseen jälleenrakentamiseen. Tiedäm-
me, että siellä on suuri työttömyys ja kansasta yli puolet on alle 30-vuotiaita. Terveyden-
huolto ja koulutus, myös öljy- ja kaasukentät ovat osin tuhoutuneet, eli teollisuus on sem-
moisella hyvin kapealla alalla. Kidnappaukset ovat yleisiä, mutta niin kuin ministerikin
mainitsi, niin yli 3,5 miljoonaa on päässyt palaamaan takaisin kotimaahansa. 

Sitten kysyisin vielä, että kun siellä on näitä erilaisia järjestöjä, kansoja, niin onko pelät-
tävissä, että kun tämä nyt tulee ehkä muuten vakaaksi, niin tulee jännitteitä ja saattaa jos-
kus olla sisällissota. Mitä toimenpiteitä voidaan tehdä — ei yksin Suomi vaan monet muut
maat — tässä alueen kehittämiseksi?

18.17 Mika Niikko ps (vastauspuheenvuoro): Arvoisa puhemies! Tosiaan me hallinto- ja
turvallisuusjaostossa olemme pohtineet ja keskustelleet myös tästä asiasta. Onhan se huo-
lestuttavaa, jos Irak ei noudata kansainvälisiä sopimuksia näitten palautusten suhteen ja sii-
tä huolimatta me annamme heille taloudellista tukea muutaman kymmenen miljoonaa vuo-
dessa. Tokihan nämä pitäisi rinnastaa keskenään toisiinsa ja käyttää sitä neuvotteluvalttina
voimakkaammin kuin sitä tähän saakka on käytetty. 
17



Pöytäkirjan asiakohta PTK 75/2018 vp
Arvoisa puhemies! Tämä on tosi tärkeä kysymys, että jos peshmerga-sotilas taisteli Isis-
tä vastaan — monet sotilaat antoivat henkensä Irakin alueen itsenäisyyden ja kalifaatin ku-
kistamisen vuoksi — niin onhan se selvää, että toki meidän pitäisi osoittaa tukea myös hei-
tä kohtaan, kun heitä ajetaan nurkkaan Turkin ja Irakin armeijan toimesta. Siinä mielessä,
kun me tiedämme itsekin täällä, että jopa hyvin useita kurdikansanedustajia on istunut van-
kilassa Turkissa, opposition kansanedustajia, ja täältä ei ole edes tullut selkeää viestiä siitä,
että me emme hyväksy [Puhemies koputtaa] tällaista toimintaa: kyllä toivoisin hallituksel-
ta tiukempaa retoriikkaa [Puhemies: Aika!] ja viestiä siitä, että kurdeja ei tule tuolla tavalla
kohdella kuin heitä kohdellaan niin Turkissa kuin heidän omalla itsehallintoalueellaan. 

18.19 Krista Mikkonen vihr (vastauspuheenvuoro):  Arvoisa puhemies! Me olemme
päässeet keskustelemaan kriisinhallinnasta lähiaikoina enemmänkin, kun täällä oli myös
Afganistan-selonteko. Suomellahan on maineikas historia kriisinhallinnan suurmaana,
mutta enää me emme ole yhtä suuri tekijä, mutta työtä silti edelleen paljon arvostetaan. Ja
kuten tässä on tullut hyvin esille, kriisinhallinta on pitkäjänteistä, yli vaalikausien yltävää
työtä, ja sen tulisi olla mahdollisimman suunnitelmallista, vaikka tietysti tilanteet muuttu-
vat.

Silloin Afganistan-selontekoa käsiteltäessä vihreät nostivat esille tarpeen laatia Suomel-
le kriisinhallinnan strategia kaikkien puolueiden yhteistyönä. Siinä voitaisiin käsitellä
muun muassa niitä asioita, mitä edustaja Paatero äsken tässä nosti esiin: mitkä ovat paino-
pisteemme, mikä on siviilikriisihallinnan ja sotilaallisen kriisinhallinnan osuus, onko meil-
lä tiettyjä alueita, ja kenen johdolla toteutettaviin operaatioihin ensisijaisesti osallistutaan?
Se takaisi myös pitkäjänteisemmät resurssit.

Kysyin silloin ulkoministeriltä ja paikalla olleelta puolustusministeriltä kahdesti tästä
ajatuksesta. [Puhemies koputtaa] En saanut vastausta ja kysynkin nyt: miten te näette, pi-
täisikö tämmöinen yhteinen strategia luoda?

18.20 Sari Essayah kd (vastauspuheenvuoro):  Arvoisa rouva puhemies! Täällä on to-
siaankin moni kollega nostanut nämä palautussopimukset esille, ja tämä on kyllä todella
tärkeää, jotta näitten turvapaikkajärjestelmien uskottavuus säilyy. Siinä mielessä kyllä
minä uskallan sitä Geneven sopimustakin tässä siltä osin nostaa pöydälle, että onhan se
kummallista, että siihen sisältyy ainoastaan oikeus hakea turvapaikkaa mutta ei kuitenkaan
sen sopimuksen ratifioineille ja allekirjoittaneille maille velvollisuutta huolehtia omien
kansalaistensa takaisinottamisesta. Vaikka sitä sopimusta on muuten varmaan todella vai-
kea millään tavalla muuttaa, niin tämä voisi olla jotakin sellaista, mitä kansainvälinen yh-
teisö voisi tehdä. 

Sitten tuossa erittäin hyvin ulkoministeri nosti esille tämän, että täytyy olla huolellinen,
ettei nyt luoda sitten uusia kasvualustoja taas jollekin erilaisten ryhmien radikalisoitumi-
selle. Täytyy muistaa, että Isilin syntytarinahan lähti sieltä Baath-puolueen syrjäyttämises-
tä ja Saddam Husseinin syrjäyttämisestä, ja sieltä alkoi syntyä sitten väestöä, joka lähti mu-
kaan näihin Isilin joukkoihin, ja siinä mielessä näitten šiiajohtajien kanssa ei kannata olla
sinisilmäinen. Siellä on se Iranin vaikutusvalta, mikä taustalla on, vaikka voi olla, [Puhe-
mies: Aika!] että jotkut yrittävät muuta väittää puheissa. 

18.21 Seppo Kääriäinen kesk (vastauspuheenvuoro):  Arvoisa puhemies! Tässä on nyt
levinnyt tämä keskustelu kriisinhallintapolitiikan tulevaisuuteen. Se on varmasti ihan pai-
18



Pöytäkirjan asiakohta PTK 75/2018 vp
kallaan. Meillä on hieno historia vuodesta 56 alkaen, ja olemme itseämme kutsuneet jopa
rauhanturvaamisen ja kriisinhallinnan suurvallaksi. No, se on ehkä vähän liioittelua. 

Tämä keskustelu aika monta kertaa keskittyy siihen, mikä on osallistumisen määrä suh-
teessa laatuun. Määrähän on pudonnut ymmärrettävistä syistä, mutta kyllä minä antaisin
aika suuren arvon sille, että meidän kriisinhallintapolitiikkamme laatu on erittäin korkea-
tasoista. Meidän osaamistamme arvostetaan ja sille annetaan suuri tunnustus, ja tässä voi
kyllä sanoa, että se laatu kyllä on korvannut ilman muuta sen määrän pudotuksen, mikä on
tapahtunut viimeisten vuosien aikana. Kun vielä muistetaan se, että me osaamme taitavasti
yhdistää siviilikriisinhallinnan ja tämän sotilaallisen puolen keskenään niin, että syntyy ko-
konaisvaltainen näkemys, niin ei meidän tarvitse ollenkaan hävetä omaa osallistumistam-
me näissä asioissa näissä operaatiopaikoissa. Sitä paitsi tämä YK-mandaatin korostaminen
on hyvinkin suomalaista politiikkaa. 

Toinen varapuhemies Tuula Haatainen: Annan vielä viimeiset debattiin pyydetyt pu-
heenvuorot, edustaja Heinonen ja sitten Arhinmäki, ja sitten ministerille vastauksen.

18.22 Timo Heinonen kok (vastauspuheenvuoro):  Arvoisa rouva puhemies! On hyvä
käydä keskustelua siitä, missä ja millä tavalla meidän kannattaa olla mukana ja miksi. Yksi
lähestymistapa on se, että me saamme oppia ja se vahvistaa esimerkiksi meidän omaa puo-
lustustamme. Mutta nyt on itse asiassa ollut kaksi kertaa — edellinen keskustelu Afganis-
tanista oli jo vahvasti sellainen — se lähestymistapa, että me emme enää sieltä sellaista op-
pia saa vaan me olemme siellä sen takia, että siellä on pakko olla. Tämä Irak-tilanne on hi-
venen samantyyppinen, vaikka tietyllä tavalla itsekin ajattelen niin, että apu vastikkeelli-
seksi, jos palautussopimusta ei ole. Mutta toisaalta jos vastineena on se, että emme antaisi
Irakille tai mikään maa ei antaisi Irakille apua, niin me tiedämme, että se säteilisi aivan toi-
sella tavalla tänne. Tämä ei tarkoita sitä, etten kannattaisi sitä, että meidän pitää määrätie-
toisesti etsiä tietä tuohon palautussopimukseen. Olen tyytyväinen siihen, että ulkoministe-
ri Soini nosti omasuojan ja vakuutusturvan esille. Ne ovat tärkeitä asioita.

18.23 Paavo Arhinmäki vas (vastauspuheenvuoro):  Arvoisa rouva puhemies! Pohjois-
mainen malli etenee — Ruotsikin johtaa 2—0 ja on menossa jatkoon. Samaan aikaan on
hyvä pohtia vielä sitä, mikä on pohjoismainen malli näiden palautusten suhteen. Täällä on
hyvin moni halunnut kytkeä tähän apuun tämän palautussopimuksen. Minusta se olisi
myös ehkä vähän kaksinaismoralistista, kun tiedetään, että ennestään laajamittainen maan
sisäinen pakolaisuus asettaa haasteita Irakille, ja tätä tilannetta eivät ollenkaan helpota li-
sääntyvät turvapaikanhakijoiden palautukset muista maista. Jos tässä tilanteessa Suomen
tuki Irakille on sidoksissa maahanmuuttoyhteistyöhön, siihen, että otettaisiin näitä pakko-
palautettavia kansalaisia takaisin, niin silloinhan me toimisimme juuri päinvastoin kuin si-
ten, mitä täällä on toivottu eli että vakautetaan maan tilannetta. Näihin epäinhimillisiin
oloihin ja kohteluun ei pitäisi tällä hetkellä pakkopalauttaa, vaan meidän pitäisi huolehtia
siitä, että tilanne [Puhemies: Aika!] Irakissa rauhoittuu eikä ainakaan uusia pakolaisia tu-
lisi sieltä.

18.25 Pauli Kiuru kok (vastauspuheenvuoro):  Arvoisa puhemies! Jatkan tästä edustaja
Arhinmäen näkökulmasta. Ymmärrän omalla tavallaan näkökulman, mutta siinä on toinen-
kin näkökulma. Toinen näkökulma on se, että Irakin perustuslaki lähtisi siitä, että ketään ei
19



Pöytäkirjan asiakohta PTK 75/2018 vp
saa sijoittaa uudestaan, poistaa maasta tai ketään ei saa estää saapumasta maahan takaisin.
Kun maa kieltää ikään kuin omat lapsensa, omat kansalaisensa, ja sanoo, että te ette ole toi-
vottuja henkilöitä tähän maahan, niin se on minun mielestäni mitä suurimmassa määrin ih-
misoikeusloukkaus. Suomen perustuslaki, 9 §, lähtee siitä, että suomalaista ei saa poistaa
maasta eikä estää saapumasta takaisin Suomeen, ja näin pitäisi myös Irakissa olla. Jos Suo-
messa todetaan, että irakilaisella ei ole laillista edellytystä olla täällä, niin Irakissa vastaa-
vasti heidän perustuslakinsa pitäisi sanoa, että ketään ei saa estää saapumasta takaisin Ira-
kiin, jos on kyseisen maan kansalainen. Tämä on ihmisoikeuskysymys myös tästä näkö-
kulmasta.

Toinen varapuhemies Tuula Haatainen: Vielä vastauspuheenvuoro Arhinmäelle, ja sit-
ten on ministerin vuoro.

18.26 Paavo Arhinmäki vas (vastauspuheenvuoro):  Arvoisa rouva puhemies! Edustaja
Kiuru puhui ihan tärkeästä näkökulmasta, mutta se on hivenen eri asia kuin tämä pakkopa-
lauttaminen. Ne ihmiset, jotka haluavat vapaaehtoisesti palata ja kokevat, että he voivat
asua ja elää turvassa omilla kotiseuduillaan Irakissa, ovat eri asia kuin se, että pakkopalau-
tetaan vaarallisille alueille semmoisia, jotka ovat vaarassa joutua vainon kohteeksi, väki-
vallan kohteeksi. Tämän kytkeminen siihen tukeen, että Suomi pyrkii omalta osaltaan osa-
na tätä operaatiota siihen, mistä täällä on sanottu, että meidän pitää saada Irakin yhteiskun-
taa parannettua, se, että nämä kytkettäisiin yhteen, merkitsee, että silloinhan mentäisiin ta-
vallaan ojasta allikkoon. Tämä on minun kritiikkini, jota esitän täällä sitä kohtaan, kun tääl-
lä moni sanoo, että pitäisi pystyä palautussopimus kytkemään siihen, että autetaan Irakin
vakauttamista. Irakin vakauttaminenhan tarkoittaa sitä, että sinne voisivat ihmiset palata
vapaaehtoisesti, ja erityisesti sitä, että sieltä ei tarvitsisi enää ihmisten lähteä pakoon vai-
noa, sotaa, turvattomuutta.

Toinen varapuhemies Tuula Haatainen:  Nyt vastauspuheenvuoro, ministeri Soini. Riit-
tääkö 3 minuuttia?

18.27 Ulkoministeri Timo Soini: Arvoisa rouva puhemies! Kyllä 3 minuuttia riittää. 
Muutama vastaus: 
Edustaja Paatero puhui hyvin YK:n merkityksestä ja tästä rauhanvälityksestä. Silloin

kun tulin tähän ulkoministerin virkaan, sain sellaisen ajatuksen, että haluanpa rauhanväli-
tyksen erityisedustajaksi Pekka Haaviston huolimatta siitä, että hänen puoluekantansa on
vihreä, joka poikkeaa radikaalisti omastani, mutta pidin häntä pätevänä ja hyvänä miehenä
niihin tehtäviin. Samoin hänen seuraajakseen nimitin Jutta Urpilaisen, jota pidän niin ikään
pätevänä henkilönä. Minun mielestäni on hyvin tärkeätä, että me käytämme näissä rauhan-
välitys- ja kriisinhallinta-asioissa laajasti sellaisia henkilöitä, joista meillä on kokemusta
eduskunnasta ja ministeriydestä ja muuten. Se on isänmaan etu, että meillä on tällaisia hen-
kilöitä eri katsantokannoilta. Pidän sitä äärimmäisen tärkeänä ja olen tässä yhteydessä hy-
vin tyytyväinen heidän molempien työhön.

Sitten nämä siviili- ja sotilaalliset kriisinhallintaoperaatiot: On totta, että osa niistä on
pirstaleisia, hyvinkin pieniä, on vielä meillä KFORia ja muuta. Minulle henkilökohtaises-
ti, kun löytyy hyviä kohteita, ei siinä mitään, lisätään. Mutta tiedänpä vain, että jos tänne
tulevat Ranskan interventiojoukot, niin uskonpa, että vaikka se onkin mitä suurimmassa
20



Pöytäkirjan asiakohta PTK 75/2018 vp
määrin varmaan Pohjois-Afrikan ja Malin ja muiden vakauttamista, niin me tulemme siitä
käymään kyllä varmasti aika väkevänkin keskustelun, onko se nyt sitten juuri se, mitä tar-
vitaan. Se voi olla juuri se, mitä tarvitaan, mutta tätä tarkoitan. Nämä vakiintuneet Libano-
nit ja muut ovat meille aika helppoja, koska meillä on pitkä traditio siellä. 

Sitten tietysti kyllä Turkkia pitää arvostella, sen ihmisoikeusloukkauksia ja sen toimia.
Ei siitä ole kysymys, ja näin pitää tehdä kaikkien kohdalla. 

Mutta poliittinen ratkaisu, mihin myöskin edustaja Mäkipää vetosi ja minkä otti esille:
Kaikista pahin riski on nyt se, kun Isil on lyöty, ettei synny uusia jakolinjoja, synny uutta
katkeruutta. Sen takia tämä jälleenrakennustoiminta, rauhanvälitys, humanitaarinen apu,
kaikki se, mitä siviilikriisinhallinnalla voidaan tehdä ja saada aikaan, on niin tavattoman
tärkeätä. 

Mitä Kurdistaniin tulee, myös IMF on kiinnittänyt huomiota siihen, että Kurdistanin
alueen on saatava riittävä osuus valtion budjetista. Tämä on aivan selvä asia, että jos nämä
laiminlyödään, niin nämä ovat edessä.

Aivan lopuksi: olen valmis harkitsemaan sitä, mistä edustaja Mikkonen puhui, mutta
kun en näistä yksin päätä, niin täytyy näistä porukassa keskustella. 

Haluan omalta puoleltani kiittää eduskuntaa tästä keskustelusta. Tämä oli hyvä keskus-
telu. Edustajat Essayah ja Arhinmäki olivat aikaansa edellä. Teidän puheenne olivat minul-
la jo ennen kuin te olitte puhuneet, niin että siinä mielessä te ette kyllä viivytelleet. 

Toinen varapuhemies Tuula Haatainen:  Sitten mennään puhujalistaan.

18.30 Pauli Kiuru kok: Arvoisa rouva puhemies! Vielä jatkan tästä pakkopalautusasias-
ta, jonka edustaja Arhinmäki otti esiin. Olen täsmälleen samaa mieltä Arhinmäen kanssa
siitä, että ketään ihmistä ei pidä palauttaa sellaiselle alueelle, missä hänen henkensä, tur-
vallisuutensa tai ihmisarvonsa on vakavasti uhattuna, mutta sitten toisaalta emme voi tar-
kastella Irakia yhtenä kokonaisuutena. Irak on maantieteellisesti suuri maa, ja Maahan-
muuttovirasto teki selvityksen, joka julkaistiin 13. kesäkuuta tänä vuonna, ja tämä liittyy
turvapaikkapäätösten tekemiseen ja menettelyyn. Tässä muun muassa todetaan, että Etelä-
Irakin läänien turvallisuustilanne on parempi kuin Keski- ja Pohjois-Irakissa. On myös
merkittäviä eroja joidenkin kaupunkien, ihan jopa kaupunginosien kesken, eli Irakia ei voi
katsoa yhtenä kokonaisuutena. Siellä on erilaisia alueita ja erilaisia turvallisuustilanteita.
Siitä olen samaa mieltä, että ketään ei pidä pakkopalauttaa sellaiseen paikkaan, missä on
suoranainen hengen ja terveyden ja ihmisarvon uhka.

18.32 Seppo Kääriäinen kesk:  Arvoisa puhemies! Tämä OIR-reissu alkoi siis vuonna
2015, ja sitten sitä on jatkettu aina vuosi kerrallaan vahvalla harkinnalla ja vahvalla käsit-
telyllä täällä eduskunnassa. Nyt on siis kysymys ensi vuodesta, vuosi eteenpäin. Se on pe-
rusteltu ratkaisu ja on vielä käytävä läpi hyvin tarkkaan, mutta nyt tuntuu siltä, että se on
perusteltu ratkaisu.

Korostan sitä, että nyt tässä keskitytään vahvasti koulutus- ja neuvonantotehtäviin, ja
totta kai siihen kuuluu sitten myös esikunta-, hallinto- ja tukitehtäviä, mutta painopiste siel-
lä paikan päällä on koulutus- ja neuvonantotehtävät. Kaikki tähtäävät siihen, että sillä
alueella otetaan turvallisuusasiat omiin käsiin. Se ei ole enää ulkopuolisten hallinnassa ja
varassa ja ehdoilla, vaan se tapahtuu niin, että omiin käsiin otetaan kaikki ne tehtävät, jotka
vaikuttavat turvallisuuteen. Tämä minusta on aivan olennainen asia. 
21



Pöytäkirjan asiakohta PTK 75/2018 vp
Minusta on hyvä ja välttämätön asia, että kun liikutaan hyvin vaarallisissa tehtävissä,
niin eduskunnalle annetaan aina näistä asioista selonteko, jotta voidaan käydä aina perus-
teellinen keskustelu ja läpivalaisu myös siitä, mikä liittyy riskeihin ja niihin vaaratekijöi-
hin, joita operaatioissa aina välttämättä on. Samoin tämä poliittinen harkinta täytyy aina
käydä läpi, palveleeko se todella myös Suomen omia tarkoitusperiä.

Tässä äsken puhuttiin lyhyesti meidän kriha-politiikkamme tulevaisuudesta ja kiinnitet-
tiin huomiota siihen, että se on pikkuisen pirstaloitunutta ja että määrät ovat laskeneet, siis
rauhanturvaajien määrät ovat laskeneet. No, se kyllä pitää paikkansa, mutta kyllä minusta
pitää katsoa asian toinen puoli eli siis se, että meidän osaamisemme ennen muuta koulu-
tustehtävissä nauttii erittäin laajaa kannatusta ja tunnustusta. Sitä kehutaan, se luo mainetta
Suomesta todellisena rauhanturvamaana, ja kyllä se vastaa myös sitä, että määrä on hiukan
pudonnut. Se määräkään ei ole aina itsetarkoitus, vaan kyllä laadulla on tässä suhteessa mi-
nun mielestäni ylitsekäyvä merkitys.

Ihan loppuun, arvoisa puhemies, korostan sitä, että tämä on ollut siitä erikoinen keskus-
telu tuon äskeisen keskustelun jälkeen, että olemme olleet laajasti poliittisesti yhtä mieltä
tämän operaation toteuttamisesta ja sinne mukaan menosta, ja muutenkinhan meidän täy-
tyy pyrkiä ulkopolitiikassamme, turvallisuuspolitiikassamme hakemaan mahdollisimman
laajaa yhteisymmärrystä eduskunnassa. Tässä me taidamme onnistua, se on hieno asia.

18.35 Sari Essayah kd: Arvoisa rouva puhemies! Edelliselle puhujalle, konkaripoliitikko
Kääriäiselle, toteaisin, että eikö se Kekkonenkin jo sanonut, että jos jonkun asian pitää olla
rempallaan, ulko- tai sisäpolitiikan, niin olkoon sitten mieluummin se sisäpolitiikka. Kyl-
lähän se semmoinen reaalipoliittinen totuus näin taitaa edelleenkin olla pienen maan koh-
dalla, ja hyvä näin. — Ei tietysti hyvä, että sotekin niin sekaisin on, mutta sen eteen täällä
sitten itse kukin voi tehdä enemmän töitä.

Arvoisa rouva puhemies! Olisin vielä nostanut edustaja Kiurun alleviivaaman asian, että
ensinnäkin Irak on tosiaan hyvin erilainen maa erilaisille etnisille ryhmille ja toisaalta sit-
ten myöskin turvallisuustilanne vaihtelee siellä eri puolilla maata. Niin kuin omassa ryh-
mäpuheessani totesin, siellä toki on sitä yleistä levottomuutta. Näillä nykyaikaisilla terro-
ristien käyttämillä toimenpiteillä on hyvin mahdollista sille niin sanotusti turvallisellekin
alueelle tuoda nopeasti uhka ihan niin kuin täällä, voi sanoa, Euroopankin mantereella. Ai-
van yhtä hyvin tännekin voidaan tuoda nopeasti se uhka, vaikka muutoin elämmekin mo-
nella tapaa turvallisessa ympäristössä. 

Ehkä vielä tässä haluan nostaa esille Irakin kristittyjen tilanteen. Irakissahan on äärim-
mäisen vanha kristillinen kirkko, ja muistan silloin Euroopan parlamentin aikoina, kun sin-
ne tulivat Mosulin ja Kirkukin alueen arkkipiispat vetoamaan ja kertomaan, millä tavalla se
turvallisuustilanne kristittyjen osalta kiristyy siellä. Mosulissa ja Kirkukissa oli isot kated-
raalit, ja mikähän vuosi se oli vuoden 2010 jälkeen, kun niitä jouluyönä räjäyteltiin, ja se
oli jotenkin aivan järkyttävää. Tuntui, että siinä vaiheessa Eurooppa ei tarpeeksi paljon ym-
märtänyt, mitä siellä oikeasti tapahtuu näitten uskonnollisten ryhmien kohdalla, ja olimme
varmasti liian hiljaa. Puhuttiin paljon siitä, että Euroopan unionissa oli vallalla semmoinen
ajatus, ettei vain ajatella, että olemme joku kristittyjen klubi, ja sen tähden ei nostettu Lähi-
idän kristittyjen vainoa ja kamalan vaikeaa tilannetta tarpeeksi paljon esille. Nyt tilanne on
sitten se, että sekä Mosulin että Kirkukin alueelta on lähestulkoon kristillinen kirkko lyöty
maan tasalle niin kuin monissa muissakin Lähi-idän maissa. Ihmiset pakenevat sieltä, ja
22



Pöytäkirjan asiakohta PTK 75/2018 vp
alueilta, jotka ovat olleet perinteisiä kristillisen kirkon alueita, on häviämässä lähestulkoon
kokonaan elämisen ja olemisen mahdollisuus.

Siinä mielessä tämä on hyvä ottaa huomioon, kun Suomessa keskustellaan siitä, onko
jonnekin turvallista palata. Se on vähän eri asia tuollakin alueella, palaako sinne sitten
muslimina jollekin alueelle vai palaako sinne kristittynä, ja tämä on hyvä muistaa meidän
täällä Suomessa.

18.38 Jani Mäkelä ps:  Arvoisa puhemies! Tähän kysymykseen palautuksista ja turva-
paikkapolitiikasta Irakin suhteen: Se on muistettava, että turvapaikan peruste ei missään ta-
pauksessa voi olla se, että maassa on yleinen toivottomuuden tila esimerkiksi elintason tai
työllisyyden suhteen, vaan turvapaikan hakemisen peruste, kansainvälisen suojelun perus-
te on sota tai henkilökohtainen vaino. Sotakaan ei sinänsä ole yksinään turvapaikan perus-
te yleisesti ottaen, jollei se ole koko maan laajuinen tai jollei siinä kohdistu joku vaino juu-
ri tähän henkilöön tai hänen etniseen taustaansa. Näissä tapauksissa myös tämän sisäisen
paon mahdollisuus on huomioitava täysmääräisesti eli se, että kun jotkut alueet ovat tur-
vallisempia kuin toiset, niin kyllähän niihin voi maan sisäisestikin sitten paeta ja palautus
on sitä kautta mahdollinen. Tämän turvallisuustilanteen selvittämisen täytyy perustua ob-
jektiivisiin tosiasioihin, maatietoon, kansainvälisten yhteyksien kautta saatuun tietoon,
muiden Pohjoismaiden käytäntöihin. Emme me Suomessa tässä asiassa ole niin paljon vii-
saampia, ettemmekö voisi kuunnella muiden arvioita näiden maiden turvallisuustilanteista
ja palauttaa samoilla perusteilla kuin muutkin vastaavat verrokkimaat.

Tämä on sellainen asia, jossa kerrankin EU:sta voisi olla jotain hyötyä, jos EU haluaisi
olla tässä hyödyksi, koska juuri nimenomaan irakilaisten palauttaminen on Suomelle eri-
tyinen ongelma. Suomessa on tuhansia irakilaisia, joita emme saa käytännössä itse palau-
tettua Irakiin. Olisiko nyt tässä sellainen paikka, että EU käyttäisi jonkinlaista vipuvartta
Irakin suostuttelemiseksi tähän palautukseen? Siitä voisi kerrankin olla Suomelle jotain
hyötyä.

Keskustelu päättyi.

Asia lähetettiin ulkoasiainvaliokuntaan, jolle puolustusvaliokunnan on annettava lausunto.
23


	9
	17.04
	17.13
	17.18
	17.22
	17.27
	17.33
	17.38
	17.44
	17.49
	17.54
	17.58
	18.03
	18.06
	18.11
	18.12
	18.14
	18.15
	18.16
	18.17
	18.19
	18.20
	18.21
	18.22
	18.23
	18.25
	18.26
	18.27
	18.30
	18.32
	18.35
	18.38


