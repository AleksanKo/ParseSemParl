















































DEM2384.tmpSave.xml


Pöytäkirjan asiakohta PTK 21/2015 vp
Pöytäkirjan asiakohta 

PTK 21/2015 vp

Täysistunto

Tiistai 16.6.2015 klo 14.04—17.16

7. Lepäämään hyväksytty lakiehdotus laiksi Suomen perustuslain 25 §:n muuttamisesta 
(HE 55/2014 vp)

Lepäämään hyväksytty lakiehdotus LJL 1/2015 vp

Lähetekeskustelu

Puhemies Maria Lohela: Lähetekeskustelua varten esitellään päiväjärjestyksen 7. asia.
Puhemiesneuvosto ehdottaa, että asia lähetetään perustuslakivaliokuntaan.

Keskustelu

14.33 Eeva-Maria Maijala kesk: Arvoisa puhemies! Esitetty perustuslain muutos vaali-
piirimäärien suhteen tulee hylätä.

Olen aiemminkin vastustanut liian suurten vaalipiirien synnyttämistä ja kannattanut ny-
kyisen äänestystavan säilyttämistä riippumatta siitä, onko oma puolueeni ollut hallitukses-
sa vai oppositiossa. Vaalitapa on demokratiassa niin suuri asia, ettei siitä tule päättää kul-
loistenkin poliittisten voimasuhteiden mukaan, vaan ainoastaan erittäin laajan yhteisym-
märryksen pohjalta useamman vuoden aikana.

Kataisen hallituksen alkuperäinen tavoite oli laskea vaalipiirien määrä, minimimäärä,
siis kuuteen. Jos tällainen muutos olisi hyväksytty, olisi eduskunnan yksinkertaisella
enemmistöllä voitu sitten koko maa jakaa kuuteen jättiläisvaalipiiriin. Tästä tavoitteesta
luovuttiin ja päädyttiin esittämään vaalipiirimäärä välille 9—12, sekin muuten ilman laa-
jaa hyväksyntää. Ennen viime kevään vaaleja maaliskuun 9. päivänä perustuslakivaliokun-
nan tuolloinen puheenjohtaja Johannes Koskinen myönsi puheenvuorossaan, että kompro-
missimalli rajoilla 9—13 tai 9—14 olisi voinut tulla helpommin hyväksytyksi kuin halli-
tuksen esittämä. Tuolloisen hallituksen esittämä ylärajahan on nyt voimassa oleva alaraja.
Esimerkiksi Uudenmaan suuren vaalipiirin jakaminen merkitsisi sitä, että joku toinen vaa-
lipiiri olisi samalla ollut pakko yhdistää.

Olen ennenkin kertonut oman vaalipiirini Lapin välimatkoista. Kun vaalikiertueella tai
vaalien välillä haluan tavata väkeä ympäri vaalipiiriäni, tulee kotoani matkaa meno-paluu-
na esimerkiksi Utsjoen Nuorgamille 970 kilometriä ja ajomatkaa Enontekiön Kilpisjärvel-
le 952 kilometriä, enkä asu edes vaalipiirini etelärajassa. Samalla tavalla tulevat erittäin
pitkät matkat myöskin Kemiin, Simoon, Pelloon, eri puolille Lappia. Molemmissa paikois-
sa ja kaikissa näissä olen muuten käynyt tilaisuuksia silti järjestämässä mahdollisimman
usein, vähintään kerran vuodessa. Ajan vuosittain turhankin paljon. Ajan poliittiseen työ-
hön liittyen kymmeniätuhansia kilometrejä Lapissa. En toivo tosiaankaan, että yhä useam-
pi kansanedustaja joutuu samaan tilanteeseen ja käyttämään huomattavan osan työajastan-
sa tien päällä olemiseen. Tärkeintä olisi saada kohdata äänestäjiä ja tuntea kunnolla koko
vaalipiiri.
 Tarkistettu
4.1



Pöytäkirjan asiakohta PTK 21/2015 vp
Maakuntien edustajan on tunnettava alueensa olosuhteet. Toimiva yhteiskuntajärjestys
edellyttää, että ihmiset voivat luottaa edustajiensa asiantuntemukseen heidän kotiseutunsa
tilanteesta ja tapahtumista. Vaalipiirien maantieteellisen koon kasvattaminen ei tätä edistä.

Eduskunnan alkutaipaleella oli muuten pohjoisimman Lapin olosuhteille erityinen tilan-
ne. Silloin haluttiin muuten varmistaa se, että synnyinkotikuntani Sodankylä ja eräät muut
kaikkein pohjoisimmat Suomen kunnat muodostivat oman vaalipiirinsä, josta valittiin vain
yksi kansanedustaja. Tästä luovuttiin vasta 1930-luvun lopulla, jolloin kulkuyhteyksien
Lapissa katsottiin parantuneen niin hyvin, että voitiin tehdä yksi Lapin vaalipiiri. Alueen
tuntemus ja edustuksellisuus oli tärkeintä. Sen pitäisi olla nyttenkin tärkeätä.

Ymmärrän hyvin sen huolen, jota esimerkiksi kristillisdemokraatit ovat kantaneet. Jos
pienpuolueella on tasainen kannatus ympäri maata muttei kovin suuri kannatus missään,
niin se on vaarassa jäädä hyvin aliedustetuksi tai jopa pudota kokonaan. Tasauspaikkajär-
jestelmä voisi tuoda ratkaisua tähän ongelmaan. Toisaalta meidän järjestelmäämme ajatus
kansanedustajasta, joka ei edusta mitään yksittäistä vaalipiiriä, voisi tuntua aika vieraalta,
joten en kannata sitä.

Perussuomalaisten nousu 12 vuodessa yhden kansanedustajan puolueesta eduskunnan
toiseksi suurimmaksi puolueeksi osoittaa senkin, että kyllä pienikin puolue voi kasvaa ja
läpi tullaan, jos vain kannatusta riittää.

Kansainvälisestikin verrattuna poliittinen järjestelmämme on vakaa ja vaalitapamme on
säilynyt pääosin samanlaisena koko eduskunnan historian ajan. Jatketaan nykyisellä taval-
la.

14.39 Krista Kiuru sd: Arvoisa puhemies! Ajattelin minäkin sanaiseen arkkuuni hiukan
avauksia tehdä. Nimittäin kyllä tämä esitys monella tavalla on hyvin problemaattinen. Jos
me ajattelemme, että parannamme suhteellisuutta sillä, että menetämme alueellista edus-
tuksellisuutta, niin silloin me olemme kyllä aika ison ongelman äärellä — sen jälkeen, kun
toista ongelmaa olemme parantaneet. Itse uskon, että vaalipiiriuudistuksella pitää tavoitel-
la myöskin alueellista edustavuutta, ja vaikka tämä esitys kiistatta parantaa suhteellisuutta,
niin se samalla heikentää merkittävästi toteutuessaan instrumenttina sitten käytännön poli-
tiikan päätöksissä myöskin alueellista edustuksellisuutta.

Uskon, että kun nykyisessä vaalitavassa suhteellinen vaalitapa ja alueellinen edusta-
vuus ovat taanneet tällä vaalipiirijaolla kuitenkin kompromissin, niin tällä uudella tavalla
tehtäessä on pelättävissä, että erityisesti suurissa tulevissa vaalipiireissä äänestysaktiivi-
suus voi laskea siitä syystä, että alueellinen edustavuus merkittävästi vaarantuu. Ehdok-
kaat saatetaan asettaa vain suurista kaupungeista, ja heidän tunnettavuutensa vaalipiirin
toisilla laidoilla on entistä heikompi. Myöskin ihmisten osallisuuden kokeminen ja sitä
kautta äänestämään lähteminen on yksi tärkeä asia, joka on syytä huomioida. Kyllä edus-
kunnan pitää olla mahdollisimman edustava, ja siltä osin kansalaisten ja poliittisten päät-
täjien läheisyys on yhtä tärkeää kuin keskustelu suhteellisuudesta.

Eittämättä tämä kysymys on tärkeä myös Satakunnan näkökulmasta, jonka edustajana
täällä eduskunnassa toimin. Siksi halusin käyttää tämän puheenvuoron satakuntalaisten
edustajana täällä: kuinka isosta vaalipiiristä me voimme puhua, jotta satakuntalaiset voivat
vielä kokea, (Puhemies koputtaa) että alueellinen edustavuus toteutuu? Ja siksi tässä esi-
tyksessä on ongelmia.
2



Pöytäkirjan asiakohta PTK 21/2015 vp
14.41 Tapani Tölli kesk: Arvoisa puhemies! Tässä on kysymyksessä perustuslain muu-
tos, jossa muutettaisiin vaalipiirien lukumäärää perustuslaissa niin, että nykyinen vaalipii-
rien vähimmäismäärä muuttuisi enimmäismääräksi eli alaraja muuttuisi ylärajaksi. Se on
aika merkittävä muutos.

Tämän asian tausta on Jyrki Kataisen hallitusohjelmassa, johon kirjattiin monivaiheis-
ten neuvotteluiden jälkeen koruttomasti näin: "Sitoudutaan perustuslain muutokseen siten,
että vaalipiirien enimmäismääräksi Manner-Suomessa kirjataan 6—12." Tämä on varsin
erikoinen kirjaus, että todetaan yksiselitteisesti, ilman valmistelua, että sitoudutaan perus-
tuslain muutokseen, näin merkittävään muutokseen. No, tämän kirjauksen pohjalta oikeus-
ministeriö sitten asetti parlamentaarisen työryhmän valmistelemaan tätä lakiesitystä. Tämä
työ oli aika mielenkiintoista, kun tehtävänä oli lähtökohtaisesti hallitusohjelman kirjauk-
sen toteuttaminen. Tässähän toteutui jo se klassiseksi tullut entisen ministerin toteamus,
että minä teen nyt päätöksen, keksi sinä perustelut. Eli työryhmän tehtäväksi tuli keksiä pe-
rustelut, ja liikkumavaraa oli siten vähän, mutta työryhmä kuitenkin päätyi siihen, että eh-
dotus on 9—12, eli tuli pientä lievennystä.

Perustuslain muutos on aina suuri asia. Sitä ei pidä tehdä hetken mielijohteesta. Esimer-
kiksi valtiosääntöoikeuden arvostettu asiantuntija, professori Mikael Hidén, on todennut:
"Eduskuntavaalien järjestelmä on koko kansanvaltaisen valtiojärjestelmän kannalta niin
keskeinen asia, että sen merkittävien muutosten pitäisi oikeastaan olla mahdollisia vain
laajan ja pitkäjänteisen konsensuksen pohjalta. Oleellisia muutoksia ei edes periaatteessa
kuuluisi pitää yksittäisen hallituskoalition oman hallitusohjelmansa pohjalta eduskunnas-
sa läpi ajettavissa olevina asioina." Näin kuitenkin on yritetty tehdä, mutta tätä nyt on pei-
lattava myös monia muita asioita vasten. Viime vaalikaudellahan muutettiin vaalipiirien
lukumäärää 14:stä 12:een yhdistämällä Kymen vaalipiiri ja Etelä-Savon vaalipiiri uudeksi
Kaakkois-Suomen vaalipiiriksi sekä Pohjois-Savon ja Pohjois-Karjalan vaalipiirit uudeksi
Savo-Karjalan vaalipiiriksi. Tämä uudistus runnottiin läpi ottamatta juurikaan huomioon
niiden tahojen lausuntoja, joita uudistus on koskenut. (Perussuomalaisten ryhmästä: Näin
tapahtui!)

Perustuslakivaliokunta on todennut perustuslain muutoksesta näin: "Perustuslain muu-
toshankkeisiin ei pidä ryhtyä päivänpoliittisten tilannenäkymien perusteella eikä muutoin-
kaan niin, että hankkeet olisivat omiaan heikentämään valtiosäännön perusratkaisujen va-
kautta tai perustuslain asemaa valtio- ja oikeusjärjestyksen perustana. On toisaalta pidettä-
vä huolta siitä, että perustuslaki antaa oikean kuvan valtiollisen vallankäytön järjestelmäs-
tä ja yksilön oikeusaseman perusteista. Perustuslain mahdollisia muutostarpeita tulee arvi-
oida huolellisesti ja välttämättömiksi arvioidut muutokset tehdä perusteellisen valmistelun
sekä siihen liittyvän laajapohjaisen keskustelun ja yhteisymmärryksen pohjalta." Tämä
valmistelu ei ole tapahtunut näin. Hallitusohjelmaneuvottelujen yhteydessä tehty poliitti-
nen arviointi ei täytä perustuslain muuttamiselle asetettuja vaatimuksia perustuslain sisäl-
löllisten muutosten perusteellisesta ja huolellisesta arvioinnista. Vaalijärjestelmän valtio-
säännössä säädettyihin perusteisiin kajoamisen tulisi perustua laajaan poliittiseen yhteis-
ymmärrykseen, ja siksi tämä asia pitää harkita kokonaan uudelleen.

Arvoisa puhemies! Vaalijärjestelmämme rakentuu kahdelle keskeiselle periaatteelle:
suhteelliselle vaalitavalle ja alueelliselle edustavuudelle, joka turvataan vaalipiirijaolla.
Vaalipiirien vähentäminen kiistämättä parantaa suhteellisuutta, mutta alueellista edusta-
vuutta se heikentää. Kun alueellisen edustavuuden näkökulma olisi tässä nyt sivuutettu,
3



Pöytäkirjan asiakohta PTK 21/2015 vp
lopputulos ei ole kestävä. Nykyisen alarajan määrittely uudeksi ylärajaksi ei ole perustel-
tua. Tästä syystä tätä esitystä ei tule hyväksyä.

14.47 Antti Kurvinen kesk: Arvoisa rouva puhemies! Käsittelyssä olevan perustuslain
lepäämään jääneen muutosesityksen kohdalla on useita ongelmia, joita keskustelussa on-
kin jo tuotu esille. Pidän erittäin tärkeänä sitä, etteivät vaalipiirien koot saa kasvaa kohtuut-
tomasti. On äärettömän tärkeää, että alueellinen edustavuus meidän eduskunnassa säilyy
mahdollisimman hyvänä, sillä jos vaalipiirit muuttuvat hyvin suuriksi, epämääräisiksi yk-
siköiksi, se on omiaan vieraannuttamaan ihmisiä politiikasta, se on omiaan vähentämään
äänestysaktiivisuutta.

Niin ikään jo tällä hetkellä meidän vaalijärjestelmässämme on ongelmana nähtävä se,
että vaalikampanjoiden hinnat ovat paikka paikoin nousseet aika suuriksi, ja jo tämä käy-
tännössä nostaa kynnystä siihen, ketkä lähtevät mukaan politiikkaan, ketkä lähtevät pyrki-
mään eduskuntaan.

Niin ikään, aivan kuten edustaja Tölli, perustuslakivaliokunnan varapuheenjohtaja,
tuossa hyvin toi esille, on erittäin erikoista, että tällaisia demokraattisen oikeusvaltion ki-
vijalka-asioita on yritetty muuttaa satunnaisella enemmistöhallituksella käymättä läpi to-
dellista koko poliittista kenttää koskevaa keskustelua.

Arvoisa puhemies! Näyttää selkeältä, että kun me perustuslakivaliokunnassa tätä asiaa
käsittelemme, niin tämä perustuslain muutosesitys tullaan hylkäämään. Ymmärrän sen kri-
tiikin, mitä esitetään meidän vaalijärjestelmämme suhteellisuuden ja niiden ongelmien
osalta, mitä nykyjärjestelmässä on. Heitänkin ilmoille jo aikaisemmin pohditun esityksen
siitä, että vaikkapa tasauspaikkajärjestelmä tulisi, tai ehkä pitäisi harkita jopa osittaista lis-
tavaalia tämän puolueiden välisen suhteellisuuden parantamiseksi.

14.49 Kimmo Kivelä ps (vastauspuheenvuoro): Rouva puhemies! Todellakin siitä on ky-
symys, että toteutuisi alueellinen edustavuus ja kaikki nämä kysymykset, alueellinen edus-
tavuus ja tasapuolisuus. Tikulla silmään sitä, joka menneitä muistelee, mutta nämä kum-
matkin asiat olisivat toteutuneet, mikäli olisi edellisen eduskunnan aikana hyväksytty se
muutos, jota 2007 valittu eduskunta hyväksyi loppumetreillään. Siinä olisi toteutunut sekä
suhteellisuus että alueellinen edustavuus. Tasauspaikkajärjestelmä olisi tuonut nämä mo-
lemmat asiat. On todella niin, että äänestäjien valinnanvara vähenee. Mahdollisuudet käy-
dä kampanjointia ovat vain harvoilla, kun kampanjointi tulee entistä kalliimmaksi. Esimer-
kiksi tuolla meidän vaalipiirissämme (Puhemies: Aika on täynnä!) ehdokkaiden määrä vä-
heni lähes puolella. 

14.50 Eeva-Maria Maijala kesk (vastauspuheenvuoro): Arvoisa puhemies! Edustaja Ki-
velä toi esille tasauspaikkajärjestelmän. On hyvä, että viime vaalikaudella siitä luovuttiin,
sillä tasauspaikkajärjestelmä olisi edellisissä vaaleissa reilu neljä vuotta sitten tehnyt sen,
että Lapista olisi tullut valituksi kristillisdemokraattien edustaja, joka sai Lapista vain 500
ääntä. Onko tämä todellisuudessa demokratiaa? Todellisuudessa on hyvä, että Lapista tuli
sellaisia edustajia valituksi, jotka edustavat laajemmin lappilaista näkökulmaa ja voivat
toimia kyseisen alueen edustajina.

14.51 Kimmo Kivelä ps (vastauspuheenvuoro): Rouva puhemies! Kuitenkin on muistet-
tava, että tasauspaikkajärjestelmä mahdollistaisi sen, että uudet poliittiset liikkeet, jotka
4



Pöytäkirjan asiakohta PTK 21/2015 vp
jäävät tämän suhteellisuuden ulkopuolelle muissa ratkaisuissa, tulisivat kannatuksensa
mukaan edustetuiksi valtiopäiville ja sillä tavoin kansan vaalitahto tulisi toteutumaan pa-
remmin.

On totta, niin kuin edustaja Maijala ensimmäisessä puheenvuorossaan totesi, että tämä
olisi uusi tilanne, että tällainen edustaja ei edustaisi varsinaisesti mitään vaalipiiriä, mutta
sitä aatesuuntaa hän edustaisi, minkä ehdokkaana hän on ollut.

14.52 Peter Östman kd (vastauspuheenvuoro): Arvoisa rouva puhemies! Edustaja Maija-
la nosti tuossa yhden esimerkin. Haluan nostaa toisen esimerkin, joka avaa tätä näkökul-
maa. Nykyvaalijärjestelmässä, kun katsotaan viime eduskuntavaaleja, keskustapuolueelle
yksi paikka maksoi keskimäärin 12 800 ääntä, perussuomalaisille 13 700, kokoomukselle
14 600, SDP:lle yksi paikka maksoi 14 400 ääntä, vihreille 16 800, vasemmistoliitolle
17 600, kristillisdemokraateille 21 000 ääntä. Edustaako tämä sitten suhteellisuutta tämä
nykyinen vaalijärjestelmä, kysyn vain.

14.53 Sari Essayah kd (vastauspuheenvuoro): Arvoisa rouva puhemies! Olin itse muka-
na tuossa parlamentaarisessa työryhmässä, joka Lauri Tarastin johdolla vuosina 2007—
2009 pohti vaalijärjestelmää. Siellä todellakin tämä tasauspaikkajärjestelmä tuli esille ja se
tuotiin tänne eduskuntaan. Tämähän olisi ollut järjestelmä, jossa edustaja olisi edustanut
edelleenkin vaalipiiriään. Täällä edustaja Maijalalla oli väärä käsitys, ettei hän edusta vaa-
lipiiriä. Hän olisi edelleenkin edustanut vaalipiiriä, ja tämä olisi myöskin antanut juuri oi-
kean kannatuksen mukaisen lukumäärän kansanedustajia.

Kuinka oikeudenmukaisena voidaan pitää sellaista vaalijärjestelmää, joka viime kaudel-
la esimerkiksi kristillisdemokraateille toi 6 edustajaa, kun meillä kannatuksen perusteella
olisi pitänyt olla 8 edustajaa? On tietenkin selvää, että suurissa puolueissa ei ole halua
muuttaa tätä järjestelmää, joka tuo heille ylimääräisiä ikään kuin lisäekstrapaikkoja, jotka
eivät heille edes kuulu.

Siinä mielessä täytyy sanoa, että annan tunnustusta edustaja Kivelälle, joka täällä on
puolustanut tätä ja kyseenalaistanut, minkä takia meillä tälläkin hetkellä on tämmöinen
epäoikeudenmukainen vaalijärjestelmä käytössä.

14.54 Kimmo Kivelä ps (vastauspuheenvuoro): Arvoisa rouva puhemies! Nimenomaan
tästä on kysymys, että toteutuisivat kummatkin asiat, suhteellisuus ja alueellisuus. Toteu-
tuu valitettavasti vain toinen. Mutta samaan hengenvetoon on sanottava, että vaaliliitot
myös vääristävät tilannetta. Mennään vielä historiaan: vuonna 1975 vaaleissa Kristillinen
Liitto sai 10 kansanedustajaa, sai vähemmän ääniä kuin SMP ja SMP sai 2 edustajaa.

Kyllä nämä äärimmäisen vaikeita kysymyksiä ovat, mutta pitäisi päästä järjestelmään,
jossa aidosti ja oikein sekä suhteellisuus että alueellisuus toteutuisivat.

14.55 Markku Rossi kesk (vastauspuheenvuoro): Arvoisa puhemies! Silloin, kun puolu-
eet järjestelevät vaalipiirejä, kyllä siinä aina on varmaan se suunnitelmallisuuden maku
mukana, teki sitä sitten kuka tahansa. Sen vuoksi koen kyllä vielä tärkeämpänä kuin tämän
puolueiden välisen demokratiankin hahmottamisen sen, miten ne vaalipiirit istuvat sille
alueelle. Elikkä kun tulevaisuutta ajatellaan, niin kyllähän vaalipiirin tulisi olla sen kokoi-
nen kuin muukin hallintoalue on, ja maakunnat tietyllä lailla edustavat sitä parhaimmalla
tavalla, jolloinka on maakunta ja on vaalipiiri ja siihen liittyvä valtion aluehallinto mahdol-
5



Pöytäkirjan asiakohta PTK 21/2015 vp
lisimman yhdenmukaisesti siihen alueeseen istuen. Tällöin ne intressit, jotka kohdistuvat
alueille, toteutuvat kaikkein parhaiten, ja se myös motivoi ihmisiä äänestämään, koska he
näkevät, että tällä on jotain merkitystä sen oman maakunnan, oman alueen kehittämiselle.
Tässä mielessä kyllä näihin vaalipiiriuudistuksiin pitäisi suhtautua äärimaltillisesti ja kat-
soa nimenomaan, kuinka ne istuvat tämän kokonaisuuden kannalta yhteen.

14.56 Krista Kiuru sd (vastauspuheenvuoro): Arvoisa puhemies! Minusta nyt ollaan tosi
suuren luokan kysymyksen äärellä juuri siinä, miten toteutuu sekä suhteellisuus että alu-
eellinen edustavuus, ja siksi tämä on tärkeä asia. Siitä minä puhuin, kun puhuin kuitenkin
niin sanotun suuren puolueen edustajana. Minusta tämä on tärkeä kysymys myöskin jokai-
selle maakunnan edustajalle tässä salissa, miten toteutuu sekä suhteellisuus että edustuk-
sellisuus.

Nyt totean vielä, että ei kannata vähätellä tätä parlamentaarisuuden merkitystä. En otta-
nut sitä omassa puheenvuorossani esiin äsken, mutta pidän sitä kohtuullisena, että tätä par-
lamentaarista perinnettä jatkettaisiin. Ja se ei ollut edeltävä hallitus, joka tämän perinteen
rikkoi, vaan se oli puoluesihteeri Jarmo Korhonen aikoinaan, joka veti tätä työtä, jossa sit-
ten ei kunnioitettukaan parlamentaarista sopimisen periaatetta. Siksi minusta on tärkeää,
kun tätä koko kysymystä vielä arvioidaan eduskunnassa, muistaa, että näitä isoja uudistuk-
sia pitäisi tehdä parlamentaariselta pohjalta.

14.57 Outi Mäkelä kok (vastauspuheenvuoro): Arvoisa rouva puhemies! Täällä nyt pu-
hutaan siitä, onko tässä kyse suhteellisuudesta vai alueellisuudesta. Mielestäni tässä on nyt
kyse demokratiasta. Suomi on tunnettu maana, missä on vahva puoluejärjestelmä, missä
myös pienillä puolueilla on mahdollisuus toimia. Tässä nimenomaan toivon, että kunnioi-
tetaan tätä maan perinnettä ja mentäisiin siihen suuntaan, että demokratia toteutuu Suomes-
sa paremmin. Itse olen sillä kannalla, että tämä laki, jota edellisellä kaudella ryhdyttiin val-
mistelemaan, olisi hyvä saada tällä kaudella eteenpäin. Nyt vaikuttaa kyllä pahasti siltä,
että tämä hyvä työ on torppautumassa tällä kaudella.

14.58 Kristiina Salonen sd (vastauspuheenvuoro): Arvoisa puhemies! Me taidamme jo-
kainen olla monella tapaa jäävi käymään tätä keskustelua asiasta. Olimme sitten pienen
puolueen tai suuren puolueen edustajia, katsomme varmaan asiaa vähän eri näkökulmasta,
mutta myöskin sen mukaan, miltä alueelta ja seudulta tulemme eli tulemmeko suuresta
vaalipiiristä vai pienestä vaalipiiristä, näkökulmamme ovat hyvin erilaisia. Keskeistähän
tässä on huomioida se, että me kaikki tarvitsemme ja ennen kaikkea demokratia tarvitsee
niin sanotun kaksoisedustavuuden eli sekä puolueen että alueellisen edustavuuden, ja sitä
pitää ennen kaikkea vaalia, ei pelkästään puolueen edustavuutta.

Minusta tätä esitystä ei pidä hyväksyä. Esimerkiksi Satakunnan osalta tämä tulisi mer-
kittävästi heikentämään alueellista edustavuutta, ja katson, että demokratian toteutumisen
kannalta on tärkeää erityisesti saada molemmat, (Puhemies koputtaa) alueellinen ja puo-
lueen edustavuus.

Puhemies Maria Lohela: Puhujalistaan.

14.59 Anna Kontula vas: Arvoisa rouva puhemies! Kuten tästä keskustelusta on käynyt
jo ilmikin, Töllin kritiikki siitä, että yllättävästi ja arvaamatta olisi hallitusohjelmaan neljä
6



Pöytäkirjan asiakohta PTK 21/2015 vp
vuotta sitten ilmestynyt vaalipiirisuunnitelmia, ei pidä paikkaansa. Kyllä näitä asioita on
veivattu minun muistini mukaan ainakin 70-luvulta lähtien, ehkä jo ennen sitä erilaisissa
kokoonpanoissa, erilaisilla ehdotuksilla, erilaisilla lopputuloksilla.

Minusta oleellista tässä keskustelussa olisi nyt muistaa, että me puhumme vaalipiirihaa-
rukasta, ei yksittäisistä vaalipiireistä. Kyse ei nyt ole Lapin vaalipiiristä, ei Uudenmaan
vaalipiiristä eikä Satakunnan vaalipiiristä, vaan siitä, mikä enimmäis- ja vähimmäismäärä
vaalipiirejä meillä perustuslain mukaan voi olla.

No, mikä tässä sitten on keskeistä? Keskeistä on, että alaraja turvaa alueellisen edusta-
vuuden. Keskeistä on, että yläraja turvaa ideologisen edustavuuden. Lisäksi on tärkeää,
että haarukka on riittävän laaja, jotta perustuslakia ei tarvitse muuttaa aina silloin, kun on
tarvis yksittäisiin vaalipiirimuutoksiin.

Mitä muita ehtoja sitten on olemassa? No se, että olisi toivottavaa, että vaalipiirit noin
yleensä ottaen olisivat suurin piirtein samankokoisia ja että erot vaalipiirien välillä eivät
kasvaisi mahdottoman isoiksi. Sen sijaan päteviä argumentoinnin ehtoja ei ole esimerkiksi
se, mikä on kansanedustajan työnkuva tai kuinka kallista kampanjointi on. Ei myöskään
ole millään lailla realismia vedota siihen, että järjestelmä on aina ollut näin, se on ollut
hyvä näin ja sen tulisi aina olla näin, tilanteessa, jossa me tiedämme, että viimeisen sadan
vuoden aikana, kun järjestelmä on pysynyt aika muuttumattomana, demografiset muutok-
set ovat olleet valtavia ja myös meidän logistiikkamme, ihmisten elämäntapa, on kokenut
käytännössä vallankumouksen.

No, mikä tässä tilanteessa olisi sitten hyvä haarukka? Minun nähdäkseni sekä nyt voi-
massa oleva haarukka että sitten esitetty uusi haarukka täyttävät ne perusehdot, jotka pe-
rustuslain vaalipiirihaarukalta noin yleensä ottaen edellytetään. Kummankin kanssa voi-
daan elää. Minulla ei sen paremmin henkilökohtaisesti kuin niiden argumenttien pohjalta,
joihin olen tutustunut, ole erityistä syytä puoltaa toista ylitse toisen. Oleellista olisi, että me
pystymme käymään sen keskustelun erillään siitä keskustelusta, meneekö nyt minun paik-
kani siinä minun nimenomaisessa vaalipiirissäni, jos me teemme tällaisen muutoksen, ja
puhua rationaalisesti siitä, mistä perustuslain kohdalla on kysymys.

Ensimmäinen varapuhemies Mauri Pekkarinen: Äsken kävimme jo aika reippaan de-
batin. Ajatus on, että otetaan nyt muutama puheenvuoro perä perään ja sen jälkeen katso-
taan seuraavan debatin ainekset.

15.03 Outi Mäkelä kok: Arvoisa puhemies! Edustaja Kontulan näkemykseen on helppo
yhtyä. Tätä uudistusta todellakin yritetään, jotta demokratia toteutuisi vaaleissa nykyistä
paremmin. Tässä ei ole syytä tässä yhteydessä jumittua siihen, onko kyse välttämättä La-
pin vaalipiiristä vai Satakunnan vaalipiiristä vai mistä vaalipiiristä, vaan nyt on kyse peri-
aatteista.

Tavoitehan on siis tämän piilevän äänikynnyksen laskeminen. Periaate on yleisestikin
Suomessa ollut, että ihmisen äänen täytyy olla samanarvoinen riippumatta siitä, missä se
annetaan. Tässä mielessä hieman hämmästelen esimerkiksi edustaja Maijalaa, joka näkee,
että Lapissa, jossa on ilmeisesti Suomen korkein äänikynnys, demokratia todellisuudessa
toteutuisi nykymallilla. Tämä vaalipiirien yhdistäminen tulevaisuudessa tasaisi näitä vaa-
lipiirien väestömäärien eroja toisiinsa ja toisi lisää demokratiaa. Tämä esitys, joka nyt on
pöydällä, säilyttää nykyisen vaalijärjestelmän olennaiset piirteet, mikä on erona siihen esi-
tykseen, johon täällä on aikaisemmin viitattu, joka tässä välissä oli.
7



Pöytäkirjan asiakohta PTK 21/2015 vp
12 vaalipiiriä on maksimi, joka on sama kuin nykyinen vaalipiirien lukumäärä. Tämä
siis huomioon ottaen sen, että Ahvenanmaa muodostaa oman vaalipiirinsä.

Toki ymmärrän hyvin senkin näkökulman, jota tässä on otettu esiin, että vaalityö on kal-
lista ja näitä alueellisia muutoksia on vaikea tehdä, ja toisaalta, että alueellinen edustus on
myöskin tärkeää. Eritoten uusmaalaisena olen kokenut myös ehdokkaana tämän, että
alueen edustaminen ja vaalityö on todellakin haasteellista, mutta ottamatta kantaa sen
enempää siihen mielestäni tätä asiaa olisi hyvä edistää tällä tavoin.

15.05 Sari Essayah kd:  Puhemies! Vaalipiiriuudistukseen liittyvä perustuslain muutos
vaalipiirien lukumäärän muutoksesta on kannatettava. Voisi sanoa, että mikä tahansa vaa-
lipiirimuutos, joka muuttaa ennen vuotta 2011 ollutta epäoikeudenmukaista tilannetta, on
ehdottomasti kannatettava. Täällä on kuultu huolestuneita puheenvuoroja erityisesti kes-
kustan mutta myöskin sosialidemokraattien suusta, jotka ovat jo tässä vaiheessa tätä uudis-
tusta kumoamassa. Ilmeisesti he haluavat, että betonoidaan sitten tämä entinen epäoikeu-
denmukainen vaalitapa.

Täällä edustaja Kontula osui kyllä asian ytimeen, kun hän toi hyvin selkeästi esille sen,
että tässä ei pidä nyt todellakaan ajatella edustajakohtaisesti ja oman vaalipiirin kannalta tai
puhumattakaan siitä, että mietitään ajettuja ajokilometrejä tai vaalityöhön käytettyjä euro-
ja, vaan on nähtävä, että tässä on kysymys suuresta perustuslain uudistuksesta, jotta tämä
suhteellisuus ja myöskin sitten alueellinen tasa-arvo saadaan toteutettua. Pienten väkimää-
rien vaalipiireissähän tämä tilanne vääristyy kaikkein eniten, Pohjois-Karjala esimerkkinä,
jossa 16,5 prosenttia oli tuo piilevä äänikynnys, tai entä ne vaalipiirit, joissa on mahdolli-
suus saada kuusi kansanedustajaa? Lähtökohtaisesti, ideologisesti jo suljetaan puolueita ja
katsotaan, että kaikilla puolueilla ei ole edes mahdollisuus tuosta vaalipiiristä tulla vali-
tuiksi. Sen tähden toivon, että kun tätä uudistusta nyt viedään maaliin, niin todellakin mie-
tittäisiin vähän pidemmälle, ei omalta kohdalta, ei sen oman vaalipiirin kohdalta, vaan näh-
täisiin, kuinka tärkeä tämä on, jotta kansalaisten tasa-arvo toteutuu, jossa ihan oikeasti jo-
kaisen suomalaisen äänellä olisi sama painoarvo.

15.07 Krista Mikkonen vihr: Arvoisa puhemies! Vaalipiiriuudistus on ollut pitkä proses-
si. 2000-luvulla on istunut kaksi parlamentaarista ryhmää miettimässä, miten se pitäisi teh-
dä, ja jo ennen sitä asiaa on fundeerattu useaan kertaan. Mistään äkillisestä, viime hallitus-
kauden valtasuhteista nousseesta asiasta ei siis ole kyse.

Sen jälkeen kun vaalipiirit luotiin, on muuttoliikkeen myötä tullut suuria muutoksia vaa-
lipiirien edustajamäärään. Se on johtanut siihen, että äänikynnykset pienissä vaalipiireissä
ovat nousseet kohtuuttoman korkeiksi. Esimerkiksi kuuden edustajan vaalipiirissä ääni-
kynnys on ollut jopa 15 prosentin luokkaa. Se on tarkoittanut sitä, että äänestäjät ovat jou-
tuneet taktikoimaan. He eivät ole voineet äänestää ketä ovat halunneet, jos uhkana on ollut
äänen meneminen hukkaan.

Olen itse tehnyt vaalikampanjaa pienessä ja suuremmassa vaalipiirissä. Ero vaalikentäl-
lä on erittäin merkittävä. Äänestäjä ei halua antaa ääntään sellaiselle puolueelle, jonka lä-
pimenomahdollisuudet ovat olemattomat, vaan siinä tapauksessa he valitsevat vasta toi-
seksi tai kolmanneksi parhaan vaihtoehdon, vaikka se ei ole heidän oman ideologiansa mu-
kainen.

Viime vaalikaudella näihin vaaleihin tehtiin vaalipiirien yhdistämistä. Pohjois-Karjala
ja Pohjois-Savo yhdistettiin, samoin Etelä-Savo ja Kymi. Tämän ansiosta Itä-Suomessa ää-
8



Pöytäkirjan asiakohta PTK 21/2015 vp
nikynnys laski kohtuulliselle tasolle, Savo-Karjalassa vajaaseen 6 prosenttiin. Yhdistämi-
seen liittyy yleisiä pelkoja, niitä samoja, mitä tässäkin salissa nyt on kuultu: pelkoa siitä,
että pienempien maakuntien edustajien osuus heikkenee, edustajat tulevat jatkossa vain
suurista kaupungeista ja vaalikampanjoiden kustannukset nousevat merkittävästi. Nyt, kun
vaalit uusilla vaalipiireillä on tehty, voidaan todeta, että nämä uhat eivät toteutuneet. Edus-
tajia on entiseen tapaan molemmista maakunnista kattavasti, edustajien alueellinen edus-
tavuus on parempi vaalipiirin sisällä, ja vaalikampanjan kulut eivät karanneet käsistä. Esi-
merkiksi Savo-Karjalan vaalipiiristä läpi menneiden kampanjakulujen haarukka ennak-
koilmoitusten perusteella on 13 000—50 000 euroa, kun neljä vuotta sitten Pohjois-Karja-
lan vaalipiirissä läpi menneillä kampanjat olivat paljon suurempia. Pienin budjetti oli luok-
kaa 15 000 euroa, ja kolmella läpi menneistä kampanjakulut olivat yli 60 000, joista kah-
della jopa yli 70 000 euroa.

Etenkin Satakunnassa äänikynnys on kohonnut enemmän kuin on kohtuullista, ja var-
masti yhdistäminen siellä on järkevää. Myös Lapin vaalipiirissä äänikynnys on kohtuuton.
Alueen laajuuden kannalta yhdistäminen siellä ei ehkä kuitenkaan ole paras keino. Selvää
kuitenkin on, että vaalijärjestelmä kaipaa edelleen uudistamista. Nyt kansalaisten ääni ei
ole yhtä arvokas eri puolilla maata. Voi olla, että vaalijärjestelmää uudistettaessa vaalipii-
rien yhdistäminen ei ole paras keino, mutta se on yksi mahdollinen keino, eikä sitä pidä sul-
kea pois, etenkään kun myöskään vaihtoehtoista mallia, tasauspaikkajärjestelmää, ei ole
oltu täällä valmiita edistämään, kun se on ollut ehdolla. Tämän vuoksi esitetty perustusla-
kimuutos pitää tehdä. Se antaa väljyyttä ja mahdollisuuksia miettiä, miten vaalijärjestel-
mää uudistetaan ilman, että se edes pakottaa mihinkään.

15.11 Jari Myllykoski vas:  Arvoisa herra puhemies! On pakko sanoa, että jos jossakin
nyt toivoni lepää, niin siinä, että perussuomalaisten ja keskustapuolueen, hallituspuoluei-
den, kansanedustajien ääni kuuluu niin, että tämä otetaan uudelleen vakavasti harkintaan.
Demokratia on käsite, jota ei voi vain sillä, alueita yhdistämällä, noudattaa, vaan pitää näh-
dä se, että maakunnallisilla kansanedustajilla on oma roolinsa oman alueensa edunvalvon-
nassa. Mihinkä me voisimme muuten turvautua, jos emme oman maakuntamme kansan-
edustajiin, jotka tuovat maakunnan oman tahtotilan tänne eduskuntaan tiedoksi? Siksi täy-
tyy sanoa, että se karvas kalkki, jota edellisellä kaudella edustaja Myllykoski joutui niele-
mään sen suhteen, että tähän järjestelyyn jouduttiin, on teidän toivonne varassa.

Tasausjärjestelmä olisi ollut se ratkaisu, juuri oikea ratkaisu demokratian osalta, toteut-
taa demokratiaa koko maan osalta eikä niin, että demokratiaa lähdetään toteuttamaan siten,
että se tapahtuu alueita yhdistämällä ja vieden niiltä alueiden ihmisiltä mahdollisuus vai-
kuttaa siihen, mitenkä heidän äänensä kuuluu juuri siinä maakunnassa ja siltä alueelta, mis-
tä kansanedustaja valitaan.

Toivon todella, että tätä asiaa käsitellään terveeltä pohjalta, uudelleen harkitusti ja niin,
että demokratia tulee kärkeen. On ollut positiivista lukea ennen vaaleja perussuomalaisten
ja keskustapuolueen kansanedustajien tahtotilaa siitä, että asiaa pitää uudelleen harkita.

15.13 Laura Huhtasaari ps: Arvoisa puhemies! Tämä esitys tulee hylätä.
Nykyisillä vaalipiireillä on hyvin vahva identiteetti. Itse edustan Satakuntaa. Satakun-

nan elinvoimaisuus tarvitsee oman, alueellisen edustuksen. Myös EU:n perusperiaate on
lähidemokratian vaaliminen. Lähidemokratia on tärkeä arvo. Meidän ei tule vähentää vaa-
lipiirien määrää.
9



Pöytäkirjan asiakohta PTK 21/2015 vp
15.13 Kristiina Salonen sd: Arvoisa puhemies! Pienten puolueiden edustajat moittivat
täällä meitä maakunnista tulevia ja kehottavat katsomaan uudistusta kokonaisuuden näkö-
kulmasta. Itse asiassa samaa voisin myöskin peräänkuuluttaa heiltä.

Esimerkiksi edustaja Kontula sanoi, että Suomessa pitäisi vaalipiirit jakaa väestösuh-
teessa tasaisesti — valitettavasti Suomessa väestö ei asu tasaisesti koko maassa, ja saman-
kokoisten vaalipiirien saaminen on idealistinen mutta käytännössä ihmisten arjen pois sul-
keva ajatus.

Se, että me nostamme omista maakunnistamme esimerkkejä ja kerromme, mitä uudis-
tus tarkoittaisi omalla alueellamme, ei ole huonoa perustelua tai jotenkin vähäpätöisempää
perustelua. Aivan samanlaisia perusteluja meillä on demokratiamme tueksi ja ajatuksis-
samme kuin on esimerkiksi pienten puolueiden edustajilla täällä ollut.

Esimerkiksi Satakunnan osalta on suunniteltu maakuntaa ja vaalipiiriä jaettavan jopa
kahtia, jolloin esimerkiksi se, mitä Itä-Suomessa tapahtui näissä vaaleissa, voisi toteutua
myös Satakunnan osalta. Itä-Suomestahan kantautui viestejä, että osa äänestäjistä oli siir-
tynyt vaalipiirijaon myötä sellaiseen vaalipiiriin, jossa ei ollut enää niitä edustajia, joita he
olisivat halunneet äänestää. Tällaista ei saa tapahtua. Alueen identiteettiä ei saa vaalipiiri-
jaolla mennä rikkomaan, ja meillä on oikeus maakunnan edustajina myös nostaa ne kysy-
mykset täällä esille, ja toivon, ettette väheksy niitäkin perusteluja tämän esityksen koko-
naisuutta puntaroidessamme.

15.15 Ari Jalonen ps: Arvoisa puhemies! Äänikynnys on asia, mikä on ehdottomasti on-
gelma, ja se on todettava ääneen. Mutta nyt tämäkin esitys ohjaa ajatuksia siihen, että ai-
noa tapa madaltaa äänikynnystä on vaalipiirin suurentaminen. Suuri vaalipiiri tekee sen,
että vaalityö on käytännössä hyvin aikaa vievää ja hyvin kallista. Sen vaalipiirin hajanai-
suus tekee sen, että siellä on useita lehtiä kenties, joihin tarvitsee jokaiseen laittaa se mai-
nos, ja tämä tulee vaikuttamaan siihen, että entistä enemmän suuret vaalipiirit suosivat
julkkiksia ja niitä, joilla on suuri vaalibudjetti. En oikein usko, että se on demokratian sy-
vin olemus ja edustaa sitten tulevaisuudessa koko kansan kirjoa.

Ongelmahan on ennemminkin siinä, että nämä äänikynnykset ovat epätasa-arvoisia,
mistä päästään siihen johtopäätökseen, että yhtenä vaihtoehtona tasata järjestelmää olisi
muuttaa vaalipiirien rajoja, ja tavallaan sitten myös voisi miettiä maakuntien rajoja niin,
että ne ovat tasaväkisempiä, jolloin päästään tästä äänikynnysongelmasta, isoimmasta on-
gelmasta, yli ja tämä epätasa-arvoisuus tasaantuu. Silloinhan rajat ovat kaikille samat. Ta-
vallaan ne ovat nyt jo, koska olemme vain yhdessä vaalipiirissä. (Puhemies koputtaa) Nyt
tämä tämänkaltainen suuruuden ihannointi ei ole oikea tapa, ja tämä tulee hylätä.

15.18 Jyrki Kasvi vihr: Arvoisa puhemies! Kun vaalipiirit aikoinaan luotiin, ne olivat sa-
maa kokoluokkaa eri puolilla maata, eivät toki aivan identtisen kokoisia. Mutta sen jälkeen
on paljon vettä virrannut Torniojoessa, osissa maata on väki vähennyt, kun on lähdetty töi-
den perässä Ruotsiin tai muutettu maalikyliin, osissa maata on väki puolestaan lisääntynyt,
suorastaan kirjaimellisesti.

Edustan keskisuurta puoluetta, ja kyllä se on aina vaalien jälkeen vähän kirpaissut, kun
on verrannut sitä paikkamäärää siihen puolueen valtakunnalliseen kannatukseen. Olen ol-
lut myös perustamassa aivan pientä puoluetta ja lakkauttamassa sitä viisi vuotta myöhem-
min, kun puolue putosi eduskunnasta, vaikka valtakunnallisen kannatuksen perusteella sil-
le olisi kuulunut kaksi paikkaa eduskunnassa.
10



Pöytäkirjan asiakohta PTK 21/2015 vp
Suomen kaltaisessa vanhassa demokratiassa on itseisarvo, että uusien aatteiden, uusien
puolueiden on mahdollista, jopa helppo nousta eduskuntaan kansalaisten arvioitavaksi,
muuten politiikka aivan liian helposti taantuu vanhojen pelaajien nuutuneeksi peliksi tai
vanhoiksi puolueiksi, niin kuin perussuomalaiset vuosien varrella ovat kampanjoissaan hy-
vin tuoneet esille. Ymmärrän toki, miksi suuret puolueet vuosien varrella ovat parhaansa
mukaan pitäneet piilevän äänikynnyksen mahdollisimman korkealla.

Mutta, arvoisa puhemies, sanotaan täällä nyt tänään mitä sanotaan, Suomen nykyisessä
vaalijärjestelmässä ei äänestäjien tahto, kansan tahto täysimääräisesti toteudu. Siksi tämä
esitys perustuslain muuttamiseksi on paitsi perusteltu myös välttämätön nimenomaan de-
mokratian toteutumiselle Suomessa.

15.20 Satu Hassi vihr: Arvoisa puhemies! Tämä on ikuisuusasia, mutta kysymys on de-
mokratiasta, kun puhutaan vaalijärjestelmän korjaamisesta paremmin suhteelliseksi. Ku-
ten edellä useampi kollega on todennut, tätä asiaa ei tulisi katsoa “oma lehmä ojassa” -pe-
riaatteella eli oman läpimenon, oman puolueen tai oman vaalipiirin taktisesta näkökulmas-
ta. Kyse ei ole pelkästään pienemmistä puolueista ja piilevästä äänikynnyksestä, vaan kyse
on siitä, toteutuuko vaaleissa suhteellisuus vai ei ja ovatko kaikkien kansalaisten äänet sa-
manarvoisia. On monta mahdollista tapaa ratkaista tämä epäkohta. Olennaista on, että se
ratkaistaan eikä aina kerran toisensa jälkeen torpedoida juuri sitä ratkaisua, johon edellisen
eduskunnan aikana hikisten neuvottelujen jälkeen on päädytty. 

Nykyinen perustuslaki antaa aikaisempaa suuremman merkityksen sille, mikä on vaa-
lien tuloksena suurin puolue. Mitä teemme silloin, kun eniten ääniä saanut puolue ei ole-
kaan eduskunnassa suurin puolue? Tässäkin eduskunnassa toiseksi suurin puolue on ääni-
määrässä vasta kolmanneksi suurin puolue, mutta nykyinen perustuslaki antaa erityisen
aseman nimenomaan suurimmalle puolueelle, mitä aikaisempien perustuslakien aikana ei
ollut, kun hallituksen muodostamisessa presidentillä oli paljon suurempi rooli kuin tällä
hetkellä. Veikkaan, että jos tätä vaalijärjestelmän suhteellisuutta ei saada korjattua ennen
kuin olemme siinä tilanteessa — en tiedä, milloin — jolloin eniten ääniä saanut puolue ei
olekaan eduskunnassa suurin puolue, silloin nousee aivan uudella tavalla tämä meidän vaa-
lijärjestelmämme puutteellinen suhteellisuus.

Lipposen kakkoshallituksessa oltiin hyvin lähellä saada ratkaisumalli tähän asiaan, mut-
ta silloin sen torppasi aivan viime metreillä kokoomuspuolue, ja jos oikein muistan, niin
juuri kokoomuspuolue sitten (Puhemies koputtaa) sitä seuraavissa vaaleissa itse hiukan
kärsi tästä meidän vaalijärjestelmästämme. No, Vanhasen—Kiviniemen hallitus sorvasi
toisenlaisen ratkaisun, jossa säilytettiin entiset (Puhemies koputtaa) vaalipiirit ja lisäksi
olisi perustettu isommat vaalialueet...

Ensimmäinen varapuhemies Mauri Pekkarinen: Pyytäisin edustajaa siirtymään puhu-
japönttöön jo. (Puhuja siirtyi puhujakorokkeelle)

Arvoisa puhemies! Jatkan nyt sitten tästä pöntöstä. — Vanhasen—Kiviniemen hallitus
sorvasi ratkaisun, jossa entiset vaalipiirit olisi säilytetty ja lisäksi olisi perustettu isommat
vaalialueet, joiden sisällä suhteellisuus oli turvattu tasauspaikkajärjestelmällä. No, neljä
vuotta sitten vaalien jälkeen tämän ratkaisun torpedoivat demarit silloisen puheenjohtajan-
sa Heinäluoman johdolla, mikä ei kuitenkaan sitten estänyt vaalitappiota, jonka SDP kärsi
tämän kevään vaaleissa.
11



Pöytäkirjan asiakohta PTK 21/2015 vp
Aikaisemmin perussuomalaiset ovat vaatineet parempaa suhteellisuutta vaalijärjestel-
mään, mutta perussuomalaisilta tämä vaatimus on päässyt unohtumaan, kun he tällä het-
kellä kuuluvat isoimpiin puolueisiin.

Tästä keskustelusta saa sen vaikutelman, että nykyiset hallituspuolueet tosiasiassa ovat
jo sopineet siitä, että viime hallituksen sorvaama ratkaisu meidän vaalijärjestelmämme
suhteellisuuden parantamiseksi torpataan jälleen kerran. Pidän tätä hyvin valitettavana ja
toivon, että jos näin tapahtuu, nykyiset hallituspuolueet ainakin sitten laativat toisenlaisen
mallin, koska mikäli me jatkamme tätä rumbaa, että aina yksi malli sovitaan ja sitten seu-
raavassa eduskunnassa torpedoidaan se kulloinkin käsillä oleva ehdotus suhteellisuuden
parantamiseksi, niin tämä asia tulee pysymään pöydällä. Toivon todella, että me pystym-
me uudistamaan meidän vaalijärjestelmämme sellaiseksi, että se toteuttaa suhteellisuutta
sillä tavalla kuin meidän tämänhetkinen perustuslakimme edellyttää. — Kiitoksia.

15.24 Maarit Feldt-Ranta sd (vastauspuheenvuoro):  Arvoisa puhemies! En voinut olla
pyytämättä vastauspuheenvuoroa, kun edustaja Hassi käytti viisi kertaa lyhyessä puheen-
vuorossaan sanaa "torpedoida", "torpata" tai "torppasi" ja kävi läpi ja osoitteli sormellaan
lähes kaikkia muita kuin edustamaansa puoluetta.

Minusta on ollut valtava arvo suomalaisessa yhteiskunnassa, että me olemme parlamen-
taarisesti sopineet esimerkiksi vaalijärjestelmästä, että riippumatta kulloisistakin valtasuh-
teista ollaan yhdessä voitu miettiä, mikä on sellainen järjestelmä, jonka koko kansakunta
pystyy ymmärtämään, jossa vaalitulos on avoin, luotettava ja ratkeaa vaali-iltoina. Katso-
kaa, hyvät ihmiset, maailmalle, missä merkittävissäkin valtioissa tämä ei ole mikään itses-
täänselvyys. Sen takia tärkeämpää kuin väitellä siitä, että "sulle—mulle", olisi minun mie-
lestäni palata tälle vakaalle parlamentarismin periaatteelle myös vaalijärjestelmää uudis-
tettaessa.

15.25 Satu Hassi vihr (vastauspuheenvuoro):  Arvoisa puhemies! Minä toivon todella
hartaasti, että me pystymme sorvaamaan sellaisen ratkaisun, joka parantaa meidän vaali-
järjestelmämme suhteellisuutta sellaiseksi kuin nykyinen perustuslakimme itse asiassa
edellyttää, ja että voimme tehdä tämän kaikkien puolueiden kanssa hyvässä yhteistyössä.

15.26 Krista Kiuru sd (vastauspuheenvuoro):  Arvoisa puhemies! En ole vielä tänään
päässyt SDP:n varapuheenjohtajana ääneen, mutta teen sen tänään, koska minusta ei ole
kyllä kauhean kestävää ja kohteliasta toisiamme kohtaan, ettemme me kävisi sitä perusta-
vaa laatua olevaa keskustelua siitä, pitäisikö vaalipiiriuudistuksia tehdä parlamentaarisesti
vai jokaisen hallituskoalition omissa nimissä. Tänään minusta juuri tämä on tämän keskus-
telun keskeisin asia. En käy väittämään, etteikö meilläkin olisi ollut osuutta asiaan, koska
olimme viime hallituksessa, mutta tämä pitkäaikainen parlamentaarinen periaate rikottiin
jo paljon aikaisemmin, kun keskustan johdolla silloin jouduttiin vaalipiiriuudistusta vie-
mään eteenpäin eikä kunnioitettu parlamentaarista lopputulosta. Siten ne katseet kääntyi-
vät jo sinne puoluesihteeri Korhosen aikoihin.

Nyt on ihan turha keskustella siitä, kuka, mitä, milloin ja missä, vaan tulisi keskustella
tästä koko asian ytimestä, hyväksymmekö sen, että parlamentaarisesti voidaan joka kerta
itse puuhailla vaalipiiriuudistusta, kaikki me yhdessä, vai onko tärkeämpää se, että jokai-
nen hallituskoalitio voi itseksensä näin suuria päätöksiä tehdä? Minä kyllä kallistun sen en-
simmäisen kannalle. Minusta on tärkeätä pitää parlamentarismista kiinni.
12



Pöytäkirjan asiakohta PTK 21/2015 vp
15.27 Antti Kurvinen kesk (vastauspuheenvuoro): Arvoisa puhemies! Minusta täällä on
puhuttu paljon rationaalisuudesta, täällä on puhuttu demokratiasta, mikä olisi demokraat-
tisin malli unohtaen kaikkien puolueryhmät. Minusta demokraattisin malli on edustaja
Rossin täällä jo aiemmin esittämä malli: maakunnan kokoiset vaalipiirit, siihen kytketään
valtion aluehallinto. Sitten on selkeällä alueella niin eduskuntavaalit kuin maakuntavaalit-
kin.

Minusta tämä keskustelu ei mene eteenpäin ja suomalainen kansanvalta, ihmisten äänes-
tysaktiivisuus, ei mene eteenpäin, jos täällä syytellään — syyttelemme vihreitä, syyttelem-
me sosialidemokraatteja, syyttelemme keskustan entisiä toimihenkilöitä. Hylätään tämä
perustuslain muutosesitys ja mietitään yhdessä, mikä on paras tapa saada suomalainen po-
litiikka avoimeksi ja kiinnostavaksi.

Ensimmäinen varapuhemies Mauri Pekkarinen: Vielä vastauspuheenvuoro, edustaja
Mikkonen, ja sen jälkeen siirrytään taas listaan.

15.28 Krista Mikkonen vihr (vastauspuheenvuoro): Arvoisa puhemies! On varmaan yh-
dentekevää, kuka nämä uudistukset on torpannut, mutta sitä minä ihmettelen, kun näitä
parlamentaarisia työryhmiä on istunut aika monta näitten viime vuosien aikana ja silti tämä
uudistus ei ole mennyt eteenpäin. Aina on käynyt niin, että kun yksi hallitus on jonkun esi-
tyksen tehnyt, niin sitten seuraava hallitus on sen torpannut näissä tapauksissa, missä vaa-
ditaan, että kaksi peräkkäistä eduskuntaa sen hyväksyy. Jo on kumma, että kun tätä parla-
mentaarisesti on yritetty yhdessä ratkoa, niin sitten kuitenkaan niitä ratkaisuja ei ole saatu.

Ensimmäinen varapuhemies Mauri Pekkarinen: Kerta kiellon päälle. Vastauspuheen-
vuoro, edustaja Feldt-Ranta.

15.29 Maarit Feldt-Ranta sd (vastauspuheenvuoro):  Kiitos, arvoisa puhemies! Koska
olin jäsenenä siinä viimeisessä parlamentaarisessa komiteassa, joka tässä maassa on istu-
nut vaaliuudistuksen tiimoilta vuonna 2008, niin on pakko huomauttaa edustajakollega
Mikkoselle täällä, että seuraava hallitus ei suinkaan torpannut sen parlamentaarisen komi-
tean ehdotusta, vaan seuraava eduskunta hyvin perusteellisen käsittelyn jälkeen, joka ta-
pahtui paitsi perustuslakivaliokunnassa myös tässä istuntosalissa, tuli järkiinsä ja totesi,
että siinä silloisessa ratkaisussa yksipuolisesti tätä parlamentaarista perinnettä kunnioitta-
matta aika kapeasta poliittisesta kulmasta tuotiin tänne esitys. Mutta kun koko eduskunta ja
perustuslakivaliokunta läpivalaisi sen komiteanmietinnön, niin eduskunta ymmärsi, että se
ei ole Suomen tie. Sen takia tässä kannattaisi tehdä tämmöistä laajaa yhteistyötä, ja toivon,
niin kuin edellä jo sanoin, että palataan parlamentaarisen valmistelun tielle. Se on ainoa
kestävä tie.

15.30 Anna Kontula vas: Arvoisa puhemies! Itsekin tässä viimeisimmässä parlamentaa-
risessa työryhmässä mukana olleena täytyy nyt muistuttaa, että sen ryhmän lopputulos ei
kyllä ollut yksimielinen. Sen takia oli vähintäänkin odotettavissa, että kun sitten poliittiset
voimasuhteet vaaleissa muuttuvat, niin siitä seuraa joitain käytännön ongelmia tämän uu-
distuksen läpiviemisen kannalta.

Vastaan edustaja Saloselle, jos hän jossakin kuulolla sattuu vielä olemaan. En suinkaan
vähättele satakuntalaisten huolta siitä, että Satakunnan ääni kuuluu kansallisessa politii-
13



Pöytäkirjan asiakohta PTK 21/2015 vp
kassa edelleenkin. Totesin vain, että se ei ole nyt tässä käsillä olevan asian murhe. Se on eri
asia, jota käsitellään eri päätöksissä eri kohdassa, se ei ikään kuin kuulu tähän. Mitä minä
puhuin piirien samankokoisuudesta, puhuin niistä yleistä periaatteista ja ihanteista, joiden
varassa meidän pitäisi asettaa niitä tavoitteita, mitä kohti me pyrimme silloin, kun me jon-
kinnäköisiä uudistuksia teemme.

15.31 Johanna Ojala-Niemelä sd: Arvoisa herra puhemies! On selvää, että tätä vaalipii-
riasiaa ja -järjestelmää ja sen uudistamista tulee tarkastella jokaisesta Suomen eri kolkasta.
Mutta on tunnustettava myös se, että meillä on erityisalueita, ja Lappi on yksi sellainen.
Pyysin vastauspuheenvuoron silloin, kun Essayah vähättelevästi sanoi, että täällä ei kes-
kustella ajetuista ajokilometreistä. Näin ei kuitenkaan ole, vaan on selvää, että Lapin yh-
distymistä ei voi ajatella länteen, pohjoiseen eikä itään, koska tulee Ruotsi, Norja ja Venä-
jä vastaan. Ainoa yhdistymissuunta on etelä, ja Oulun piirin kanssa yhdistyessä tämä alue
muodostaisi 51 prosenttia koko maan pinta-alasta. Kyllä tuossa kohtaa tulevat jo jokaisen
ehdokkaan taloudelliset ja henkiset voimavarat ja resurssit mukaan, ja silloin on kysymys
myös paljon muusta kuin niistä ajetuista kilometreistä. Minusta perussuomalaiset osoitti-
vat Lapissa vuoden 2011 vaaleissa, että tämä piilevä äänikynnys ei ollut este silloin, kun
kannatusta oli riittävästi, ja he saivat yhden edustajan läpi.

15.32 Jari Myllykoski vas:  Erityisen arvoisa herra puhemies! On pakko yhtyä tässä jo
moneen kertaan tulleisiin puheenvuoroihin, niin Kurvisen, Hassin, Jalosen, Kiurun, Feldt-
Rannan kuin Ojala-Niemelän; kaikki me olemme liikuttavan yksimielisiä siinä, kun me
olemme tässä keskustelussa painottaneet demokratian toteutumista. Alueellisuus kuuluu
siihen yhtenä osapuolena. Satakuntalaisena olen totta kai sitä mieltä, että myös satakunta-
laisilla äänestäjillä pitää olla mahdollisuus vaikuttaa valtakunnan politiikkaan omien edus-
tajiensa kautta, mutta kaikkein tärkeintä on se, että jatkovalmistelu tässä salissa toivotta-
vasti lähtee ripeästi liikkeelle ja tämä voitaisiin nyt viedä niin sanotusti päätökseen tämän
vaalikauden aikana, niin että se ei jää enää seuraavalle hallitukselle pompoteltavaksi ja
seuraaviin hallitusneuvotteluihin pohdittavaksi. Nyt kun yhdessä tuumin olemme näin lii-
kuttavan yksimielisiä siitä, että tämä asia pitää saada maaliin, tehdään se työ ja viedään
tämä asia maaliin ja toivotaan sitä parlamentaarista valmistelua ja sen pohjalta (Puhemies
koputtaa) tehtävää päätöstä tässä eduskunnassa.

15.34 Krista Kiuru sd: Arvoisa puhemies! Minusta demokratian kannalta on ollut kyllä
irvikuvallista, että me käytämme sanaa "demokratia" tilanteessa, jossa me puolustamme
uudistusta, joka vietäisiin liian kapealla näköpohjalla läpi. Se tuntuu aika erikoiselta, että
olisi halua tukea sellaista vaalipiirin uudistamistapaa, joka ei olisi luonteeltaan parlamen-
taarinen, ja pitää sitä aivan oikeutetusti demokraattisena toimintatapana. Minusta tämä on
tämän kritiikin isoin helmi tänään täällä keskustelussa.

Itse kuulun kyllä siihen porukkaan — huolimatta siitä, että nyt viime vuosien aikana
olemme joutuneet tyytymään siihen, että vaalipiiriuudistuksia on pyritty tuomaan edus-
kunnan käsittelyyn ei-parlamentaariselta pohjalta, ja olen siinä itsekin joutunut olemaan
kompromissiin osallisena — jonka mukaan se keskeinen ydin on se, aikooko eduskunta tu-
kea tämäntyyppistä kehitystä, kun tätä kyseessä olevaa esitystä tuetaan täällä eduskunnas-
sa, tai jätetään tukematta. Ja siltä pohjalta minusta on tärkeää palauttaa keskusteluun se,
olisiko sittenkin syytä lähteä hakemaan sellaista kokonaisvaltaisempaa vaalipiiriuudistus-
14



Pöytäkirjan asiakohta PTK 21/2015 vp
ta, joka luottaa tähän pitempään parlamentaariseen perinteeseen. Silloin kun me puhumme
kansanvaltaisesta vaalijärjestelmästä, niin sen isoin hedelmä on tietenkin se, että niiden
muutosten, jotka tehdään, pitäisi olla hyvin laajalla, pitkäjänteisellä konsensuksella val-
misteltuja. Tästä perinteestä me olemme luopuneet, ja minusta on tärkeää käydä keskuste-
lua täällä siitä, pitäisikö palata takaisin tähän parlamentaariseen perinteeseen.

Sitten, arvoisa puhemies, aivan toinen kysymys on se, että osa porukasta haluaa suhteel-
lisuutta alueellisen edustavuuden vähentämisellä. Ja minusta on tärkeää, että erityisesti
pienten alueiden vaalipiirien edustajat saavat hekin täällä eduskunnassa äänensä kuuluviin
siinä. Ei meillä Satakunnassa ole sellaista konsensusta, että me olisimme valmiina maa-
kunnan edustajina olemaan sitä mieltä, että alueellinen edustavuus ei ole ollenkaan tärkeä-
tä. Ja siksi, puhemies, totean, (Puhemies koputtaa) että en ole valmis itse kannattamaan tä-
mäntyyppistä vaalipiiriuudistusta, joka johtaa siihen, että Satakunnassa alueellinen edusta-
vuus vaarantuu, ja siltä osin en tule olemaan tämän esityksen kannattaja.

15.36 Kimmo Kivelä ps: Arvoisa puhemies! Aivan oikein, edustaja Kiuru, kyllä tässä on
peräänkuulutettava parlamentarismin suuntaan ja yhtä lailla perustuslain suuntaan. Perus-
tuslaille on ominaista se, että sitä muutetaan harkiten ja verkkaisaan tahtiin. Perustuslain ei
tule olla alisteinen poliittisille konjunktuureille.

Ei voi olla oikein, että vaihteluväli yhtä edustajanpaikkaa kohden on Uudenmaan vaali-
piirin noin 2,5:stä, alle 3 prosentista, jonnekin 12—13 prosenttiin. Tämä johtaa siihen, että
äänet ovat eriarvoisia. Monessa pienessä vaalipiirissä äänestäjä on joutunut taktikoimaan
äänensä kanssa: kun on ollut vallalla käsitys, että hänen ykkössuosikkipuolueellaan ei ole
edellytyksiä saada kansanedustajaa läpi, äänestetäänkin kakkossuosikkia, joka ei olekaan
aivan äänestäjän mieleen.

On kuitenkin yhtä lailla myös mahdollistettava erilaisten ja uusien poliittisten aatesuun-
tauksien esiinmarssi. Perussuomalaiset on häkellyttävä esimerkki siitä, miten todellakin
pienestä siemenestä on kasvanut merkittävä poliittinen voimatekijä, mutta tämä on ollut
pitkä tie, ja tässäkin alku on ollut hyvin vaikea. Jos vaalijärjestelmässä suhteellisuus olisi
toteutunut aiemmin, (Puhemies koputtaa) niin jytkykin olisi toteutunut aiemmin.

15.38 Anna Kontula vas: Arvoisa puhemies! Kysymyshän on siitä, että suhteellisuus on
aina alueellisesta edustavuudesta pois ja päinvastoin, tai ainakin useimmissa tapauksissa,
eikä ole mitenkään selvää, kumpi näistä olisi arvokkaampi, ja sen takia täytyy tasapainoil-
la niiden välissä. Henkilökohtaisesti minä toivoisin, jos olisin pirkanmaalainen äänestäjä,
että mieluummin minua edustaisi kymenlaaksolainen vasemmistoliittolainen kuin pirkan-
maalainen kokoomuslainen, eli asetan sen suhteellisen etusijalle. Enkä tiedä, itse asiassa
siitä ei minun käsittääkseni ole tutkimustakaan, mitenkä ihmiset keskimäärin ajattelevat,
kumpi näistä kahdesta edustavuudesta on heille tärkein. Ylipäätään minusta on kuitenkin
aivan kummallinen argumentti puhua alueellisen edustavuuden puolesta niin, että ei sillä
suhteellisella niin väliä, koska perussuomalaisetkin saivat edustajia sitten, kun he olivat
riittävän isoja. Ongelmahan ei ole se, että saa edustajia sitten, kun on iso, vaan että saisi sil-
loin, kun on pieni.

Meidän järjestelmässämme moniäänisyysnäkökulmien kirjo toteutuu monipuoluejärjes-
telmän kautta, ja on hirvittävä tappio tässä järjestelmässä, jos osa puolueista on selvästi
aliedustettuna tai ei ole lainkaan edustettuna kansanedustuslaitoksessa. Merkittävä osa uu-
sista ajatuksista tulee tähän saliin pienempien ryhmien kautta, koska niillä on mahdolli-
15



Pöytäkirjan asiakohta PTK 21/2015 vp
suus käsitellä niitä asioita silloin, kun ne eivät vielä ole valtavirtaa, kun ne eivät ole vielä
suurten kansanjoukkojen asioita. Mikäli nämä äänet jätetään kuulematta tai suljetaan pois
erilaisilla vaaliratkaisuilla, niin silloin tässä salissa syntyy vähemmän viisaita päätöksiä.

15.40 Eeva-Maria Maijala kesk: Arvoisa puhemies! Alueellisuus on tänään keskustelus-
sa korostunut todella hyvin, kiitoksia siitä. Ja kiitoksia myös siitä, että on hyvin paljon kan-
natettu sitä, että nykyinen perustuslain muoto pysyisi entisellään. Ovatko kaikki puolueet
sitten esillä alueilta, vaikka sieltä ei olisi kansanedustajiakaan? Kyllä ne voivat olla, sillä
ainakin meillä Lapissa me teemme paljon töitä yli puoluerajojen. Täällä eduskunnassa me
kaikki Lapin kansanedustajat kokoonnumme säännöllisesti, keskustelemme, mikä on La-
pille olennainen ja tärkeä asia sillä hetkellä. Samalla tiedän, että myös monen muunkin
alueen kansanedustajat kokoontuvat keskenään ja keskustelevat näistä asioista.

Omalta osaltani olen myöskin kokenut sen, että kyse on eduskuntavaaleissa yllättävän
paljon myöskin henkilövaalista. Ainakin minua sanoi äänestäneensä moni vasemmistoliit-
tolainen, kokoomuslainen, melkein kaikista puolueista monet ovat äänestäneet minua, kos-
ka he ovat toivoneet Lapista heille mieluisan edunvalvojan, joka puhuu Lapin asioista yli
puoluerajojen ja pitää niitä kaikkein tärkeimpinä asioina.

Miten sitten pystyvät nämä todella pienten puolueitten edustajat esiintymään ja tuo-
maan oman äänensä kuuluviin? Ainakin meillä Lapissa on hyviä esimerkkejä siitä, miten
eri puolueitten, muun muassa vihreitten, edustajat ovat mukana kunnanvaltuustoissa, ovat
kuntayhtymissä, Lapin liiton hallituksessa ja valtuustossa ja kaikissa näissä toiminnoissa
hyvin aktiivisesti, saavat äänensä kuuluviin sitä kautta. Sitä kautta myös me kansanedus-
tajat saamme heidän äänensä tänne tuotua ja olemme varmasti tuoneet näitten pientenkin
puolueitten edustajien ääniä ja heidän esityksiään tänne suureen saliin keskusteluun.

Keskustelu päättyi.

Asia lähetettiin perustuslakivaliokuntaan.
16


