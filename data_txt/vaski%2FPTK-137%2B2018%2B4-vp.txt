















































DEM9F83.tmp.xml


Pöytäkirjan asiakohta PTK 137/2018 vp
Pöytäkirjan asiakohta 

PTK 137/2018 vp

Täysistunto

Tiistai 8.1.2019 klo 14.00—18.02

4. Hallituksen esitys eduskunnalle laiksi kokoontumislain 7 §:n muuttamisesta
Hallituksen esitys HE 302/2018 vp

Lähetekeskustelu

Puhemies Paula Risikko: Lähetekeskustelua varten esitellään päiväjärjestyksen 4. asia.
Puhemiesneuvosto ehdottaa, että asia lähetetään perustuslakivaliokuntaan.

Lähetekeskusteluun varataan enintään 30 minuuttia. Asian käsittelyssä noudatetaan ai-
kataulutettujen asioiden osalta sovittuja menettelytapoja.

Keskustelu

15.20 Oikeusministeri Antti Häkkänen (esittelypuheenvuoro): Arvoisa puhemies! De-
mokraattiseen oikeusvaltioon kuuluu jokaisen kansalaisen oikeus ilmaista mieltään, ja sa-
malla valtiovallan tehtävä on myös turvata, että jokainen ihminen kykenee ilman ulkopuo-
listen häiriötä ja esimerkiksi uhkaa väkivallasta käyttämään tätä perustuslaillista oikeut-
taan.

Tässä esityksessä ehdotetaan nyt poliisille tehtävän ennakkoilmoituksen tekoajan piden-
tämistä, jotta poliisi kykenee turvaamaan jokaisen oikeuden ilmaista mieltään rauhassa.
Tässä esityksessä ehdotetaan muutettavaksi kokoontumislain 7 §:ää. Esityksessä ehdote-
taan, että ulkona yleisellä paikalla järjestettävästä kokouksesta, kuten mielenosoituksesta,
olisi tehtävä ilmoitus kokouspaikan poliisille vähintään 24 tuntia ennen kokouksen alka-
mista. Nykyisin ilmoitus on tehtävä vähintään 6 tuntia ennen kokousta. Määräajan jälkeen-
kin tehdyt ilmoitukset olisivat päteviä, jos kokouksen järjestämisestä ei aiheudu kohtuu-
tonta haittaa yleiselle järjestykselle. Tämä siis mahdollistaa edelleen niin sanottujen spon-
taanien mielenosoitusten järjestämisen.

Poliisin lakisääteisenä tehtävänä on turvata kokoontumisvapauden käyttämistä. Tämä
saattaa edellyttää ennakkosuunnittelua, riskiarvion tekemistä, neuvotteluidenkin käymistä
mielenosoituksen järjestäjien kanssa, erityisten liikennejärjestelyiden tekemistä ja muita
ennakollisia toimenpiteitä ilmaisuvapauden käyttämiseen. Tarve ennakollisten toimenpi-
teiden tekemiselle korostuu laajuudeltaan suurempien mielenosoitusten yhteydessä. Ny-
kyisellä sosiaalisen median aikakaudella laajojakin mielenosoituksia ja niiden vastamie-
lenosoituksia ja vastamielenosoitusten vastamielenosoituksiakin on mahdollista järjestää
erittäin nopealla ajalla. Erityisesti laajoja ja mahdollisia vastakkainasetteluja aiheuttavia
mielenosoituksia ajatellen on olennaista, että ilmoitusaika on riittävän pitkä, koska vain se
mahdollistaa tarvittavat ennakkotoimenpiteet poliisin tehtäviin.

Suomessa järjestetään vuosittain satoja mielenosoituksia ja muita yleisellä paikalla pi-
dettäviä kokouksia. Pelkästään Helsingissä niitä järjestettiin viime vuonna nelisensataa.
Nykyinen 6 tunnin ilmoittamisaika on osoittautunut ongelmalliseksi niissä tosielämässä
 Tarkistettu
4.0



Pöytäkirjan asiakohta PTK 137/2018 vp
esiintyneissä tilanteissa, joissa laajasta tai muutoin poliisin erityistä varautumista edellyt-
tävistä mielenosoituksista on ilmoitettu niukin naukin 6 tunnin määräaikaa noudattaen.
Nykylakihan mahdollistaa vaikkapa ison mielenosoituskulkueen järjestämisen Helsingin
ydinkeskustassa 6 tunnin varoajalla. 6 tunnin määräaika onkin liian lyhyt tällaisessa tilan-
teessa, jotta voidaan turvata jokaisen turvallisuus osoittaa mieltään.

Esityksen tarkoituksena on turvata mielenosoitusten ja muiden yleisellä paikalla järjes-
tettävien kokousten häiriötön kulku. Ehdotetulla ilmoittamisajan pidentämisellä pyritään
siten turvaamaan kokoontumisvapautta, mitä jo kansainväliset ihmisoikeussopimukset
valtiovallalta edellyttävät.

Puhemies Paula Risikko: Sitten puhujalistalle, edustaja Sarkkinen. — Otetaan sitten de-
batti, kun yksi puheenvuoro on pidetty.

15.23 Hanna Sarkkinen vas: Arvoisa puhemies! Vuonna 1907 säädetty laki yleisistä ko-
kouksista, 3 §, kuuluu seuraavasti: ”Jos yleinen kokous on aiottu pidettäväksi yleisessä
paikassa taivasalla, on kirjallinen tahi suullinen ilmoitus siitä viimeistään kuusi tuntia en-
nen kokouksen määräaikaa tehtävä, kaupungissa poliisikamariin tahi, missä sellaista ei ole,
pormestarille tahi järjestysmiehelle, ja maalla kruununvoudille tahi nimismiehelle. Kuiten-
kin saa myöhemminkin tehdyn ilmoituksen pitää pätevänä, jos viranomainen ei harkitse
siitä olevan haittaa.” [Kari Kulmala: Yli sata vuotta vanha laki!]

Suomalaisella kokoontumisvapaudella ja siihen liittyvällä lainsäädännöllä on siis pitkä
ja kunniakas historia, kuten saimme kuulla. Kokoontumisvapaus oli yksi niistä perustavan-
laatuisista oikeuksista, joita suomalaiset menestyksellisesti vaativat tsaarin Venäjän vallan
alaisuudessa. Suomalaisten työn ja toiminnan tuloksena kokoontumisvapaus saavutettiin-
kin. Jo tsaarin aikainen vuoden 1907 laki yleisistä kokouksista, joka on yksi suomalaisen
vastarinnan saavutuksista, sääti yleisten kokousten ilmoitusajaksi 6 tuntia. Saavutuksella
on siis historiallista ja symbolista kansallista arvoa, jota ei tulisi hukata kevyin perustein.

Nyt käsillä olevassa esityksessä ehdotetaan muutettavaksi kokoontumislakia siten, että
ulkona yleisellä paikalla järjestettävästä kokouksesta olisi tehtävä ilmoitus poliisille nykyi-
sen 6 tunnin sijaan vähintään 24 tuntia ennen kokouksen alkamista. Ilmoitusajan pidentä-
mistä perustellaan poliisin toimintaedellytyksillä.

Perustuslain 13 §:n mukaan jokaisella on oikeus ennakolta lupaa hankkimatta järjestää
kokouksia ja mielenosoituksia sekä osallistua niihin. Kokoontumislaissa tarkoitettu ilmoi-
tus ei siis ole lupa. Lisäksi myöhemminkin tehtyä ilmoitusta voidaan lain mukaan pitää pä-
tevänä, jos kokouksen järjestämisestä ei aiheudu kohtuutonta haittaa yleiselle järjestyksel-
le.

Esitys, mikä nyt meillä on käsissä, on huomattavasti lievempi kuin syksyllä kohua he-
rättänyt oikeusministeriön esitysluonnos. Siinä ilmoitusaikaa esitettiin muutettavaksi ny-
kyisestä 6 tunnista jopa kolmeen vuorokauteen, kun nyt esitetään ajan nostamista yhteen
vuorokauteen. Esityksen voi siis sanoa menneen parempaan suuntaan, kiitos siitä ja hyvä
niin. Kiitosta esityksen parantumisesta voi antaa erityisesti kansalaisyhteiskunnan toimi-
joille, jotka huomasivat esityksen suppeasta lausuntokierroksesta huolimatta tämän ongel-
man ja nostivat sen esiin ilmeisen menestyksekkäästi, kun ilmoitusajan pidennystä on nyt
lyhennetty.

Arvoisa puhemies! Eteen tulee punninta perusoikeuksien ja -vapauksien suhteesta. Esi-
tys vaikuttaa olevan valmisteltu ennen kaikkea poliisin tarpeesta lähtien. Kuitenkaan polii-
2



Pöytäkirjan asiakohta PTK 137/2018 vp
sin työn helpottaminen ei voi olla tyhjentävä peruste, kun kyse on kiinteästi perus- ja ih-
misoikeuksilla suojatun oikeuden heikennyksestä. [Kari Kulmala: Tervetuloa tutustumaan
poliisin työhön!] Poliisin resurssihaasteisiin tulisi ensisijaisesti vastata poliisin resursseja
lisäämällä, ei puuttumalla kansalaisten perusoikeuksiin.

Nykyiselläänkin suurin osa mielenosoituksista ilmoitetaan poliisille selvästi aikaisem-
min kuin lain sallimassa vähimmäisajassa. Yhteiskunnassa tulee toisaalta joskus esiin ti-
lanteita, joissa mielenosoitus halutaan järjestää pikaisesti, jopa samana päivänä. Tällainen
tarve saattaa ilmetä esimerkiksi ennakoimattoman ja yllätyksenä tulevan kansainvälisen ta-
pahtuman tai kotimaisen poliittisen tai viranomaispäätöksen takia. Toisaalta on olemassa
tarve varmistaa poliisin kyky turvata kaikki mielenosoitukset, ja esityksessä on perusteltu
huomio siitä, että ilmoitusajan merkitys korostuu, jos mielenosoitus kohdistuu tai vaikut-
taa välittömästi tai välillisesti johonkin erityistä suojelua vaativaan ihmisryhmään.

Arvoisa puhemies! Toivon, että valiokuntakäsittelyn aikana lakimuutoksen tarvetta ja
perusteita arvioidaan huolellisesti. On punnittava, heikentääkö ehdotettu muutos mielen-
osoitusten järjestäjien ja osallistujien kokoontumisvapautta, mielenosoitusvapautta ja sa-
nanvapautta ilman, että tämä olisi osoitettu välttämättömäksi ja oikeasuhtaiseksi saavutet-
tuun hyötyyn nähden. On punnittava, onko kokoontumisvapauden rajoitus oikeasuhtainen
tavoiteltaviin hyötyihin eli poliisin toimintamahdollisuuksiin ja mielenosoitusten ja ylei-
sen järjestyksen turvaamisen varmistamiseen nähden. Toivon, että valiokunta kuulee kä-
sittelyssä viranomaisten lisäksi laajasti myös kansalaisyhteiskunnan toimijoita, joihin tämä
lakimuutos keskeisesti vaikuttaa.

Puhemies Paula Risikko: No niin, ja sitten mennään debattikeskusteluun.

15.28 Kimmo Kivelä sin (vastauspuheenvuoro): Puhemies! Tämä lakiehdotus seuraa ai-
kaa, missä tilanteessa nyt ollaan sosiaalisen median kontekstissa: yli sata vuotta sitten sää-
detyt lait eivät ole enää nykypäivää.

Näen ihanteellisena mahdollisuutena sen, että kun ennakkoilmoitusaika pitenee, niin po-
liisi ja mielenosoituksen järjestäjä voisivat tehdä yhteistyötä enemmän, jotta järjestys ja
rauha mielenosoituspaikalla säilyisivät, jolloin myös mielenosoituksen sanoma tulisi tällä
tavoin paremmin perille. Esimerkiksi Ranskan keltaliivien mielenosoitus alkoi polttoai-
neen hinnan korotuksista, mutta eskaloitui aivan muuksi yleiseksi sisäpoliittiseksi mielen-
ilmaisuksi. Olisi tärkeää, että mielenosoitukset pysyvät niissä rajoissa, mitä on ilmoitettu.

15.29 Jukka Gustafsson sd (vastauspuheenvuoro): Arvoisa puhemies! Tässä edustaja
Sarkkinen käytti mielestäni kriittisen puheenvuoron, edustaja Kivelä käytti myös mieles-
täni asiallisen puheenvuoron. Tämä on iso periaatteellinen kysymys. Ennakkoilmoitusajan
pidentäminen on kyllä mielestäni perusteltua osin niistäkin syistä, mitkä lain perusteluissa
on todettu, että mielenosoitusten luonne ja kulttuuri ovat voimakkaasti muuttuneet. Kui-
tenkin pitää muistaa, että historiallisesti meillä on ollut 30-luvulla kaikenlaista mielenosoi-
tusta ja muilutusta ja muuta, joissa ei ennakkoilmoituksista pidetty kiinni. Mutta me eläm-
me tätä päivää. Minä en voisi hyväksyä tätä lakiesitystä, jollei se pitäisi sisällään, että säi-
lytetään myöskin nykyinen oikeustila, että vuorokautta myöhemminkin tehtyä ilmoitusta
voidaan pitää pätevänä. On tärkeää, [Puhemies koputtaa] että tämä mahdollisuus on.

Ja aivan niin kuin edustaja Sarkkinenkin totesi, tärkeää on [Puhemies koputtaa] myös-
kin nyt huolehtia riittävästä [Puhemies koputtaa] poliisien määrästä, jotta voidaan kansa-
3



Pöytäkirjan asiakohta PTK 137/2018 vp
laisten [Puhemies koputtaa] turvallisuus kaikissa [Puhemies: Aika!] olosuhteissa turvata
mielenosoitusten aikana.

15.31 Satu Hassi vihr (vastauspuheenvuoro): Arvoisa puhemies! Tämä hallituksen esi-
tys tuntuu perin omituiselta. Aivan kuten edustaja Sarkkinen totesi, kysymys on yli 110
vuotta vanhasta oikeudesta, jonka tsaari Nikolai II aikoinaan Suomen kansalaisille myön-
si. On todella omituista, että tänä päivänä hallitus esittää perusoikeuksien heikentämistä
110 vuoden takaiseen tilaan verrattuna.

Hallituksen esityksen perusteluissa on vedottu muun muassa siihen, että eri maissa on
hyvin erilaisia käytäntöjä mielenosoitusten ennakkoilmoittamisajan suhteen, mutta olen-
nainen kysymys Suomen perustuslain ja suomalaisten perusoikeuksien näkökulmasta on
se, onko perusteltua heikentää kansalaisten perusoikeuksia siitä, mikä on tilanne nyt. Mie-
lestäni hallituksen esityksen perusteluista ei ainakaan riittävästi löydy tälle pohjaa.

15.32 Ben Zyskowicz kok (vastauspuheenvuoro): Arvoisa rouva puhemies! Edustaja
Sarkkinen arvosteli sitä, että esitys olisi tehty liikaa poliisin näkökulmasta. Itse ymmärtäi-
sin niin, että poliisin näkökulma tarkoittaa mahdollisuutta suojata mielenosoittajia erilai-
silta häiriöiltä ja ongelmilta, ja tässä mielessä kyse ei ole poliisin näkökulmasta vaan mie-
lenosoitusoikeuden turvaamisesta. Tämä on myös vastaus edustaja Hassille, joka näki, että
tässä heikennetään perusoikeuksia. Yhtä hyvin voisi nähdä, että tässä niitä vahvistetaan,
kun mielenosoittajien turvaaminen tehdään helpommaksi.

Itse pidän tämmöistä 24:ää tuntia ihan hyväksyttävänä. Kolme vuorokautta olisi minus-
takin ollut liikaa. Edelleen olen samaa mieltä siitä, että on tärkeätä säilyttää näiden niin sa-
nottujen spontaanien mielenosoitusten mahdollisuus siten kuin laissa nytkin on, koska esi-
merkiksi kansainväliset tapahtumat, jonkin meidän naapurimaan miehittäminen vaikkapa,
kyllä aiheuttaisivat välitöntä [Puhemies koputtaa] reaktiota kansalaisten keskuudessa.

15.33 Laura Huhtasaari ps (vastauspuheenvuoro): Arvoisa puhemies! Voisin jatkaa täs-
tä spontaanista mielenosoituksesta eli siitä, millä tavalla varmistamme sen, että niin sanot-
tua epäsuosittua mielipidettä pääsee myös yhtä lailla tasa-arvoisesti osoittamaan tämmöi-
sessä spontaanissa mielipiteen ilmaisussa, kun tulee nopeita tilanteita.

Sitten lisäksi minäkin mieluummin lisäisin poliisien resursseja enkä pidentäisi nelinker-
taiseksi sitä ilmoittamisen aikaa. Mutta ymmärrän kyllä ajan hengen, kun otamme huo-
mioon, mitä Euroopassa tapahtuu, ja ihmiset ovat hyvin pettyneitä moniin asioihin: esimer-
kiksi Ranskassahan on tällä hetkellä kaaos.

Sitten haluaisin kysyä ministeriltä siitä, että kun on mielenosoitus, niin monta kertaa sii-
tä sitten joku toinen porukka suuttuu, kun joku osoittaa mieltä tai jotenkin tuntuu, että tuo
porukka ei saisi osoittaa mieltä, ja niistä tulee helposti väkivaltaisia. Miten tähän voitaisiin
paremmin puuttua? Minä ymmärrän, että tällä lakiesityksellä [Puhemies koputtaa] sitä nyt
haetaan. Mutta oikeasti: siis muitakin keinoja [Puhemies koputtaa] pitää olla kuin pelkäs-
tään se, että poliiseilla on enemmän aikaa. Miten muuten voitaisiin resursoida ne poliisien
mahdollisuudet?

15.34 Markku Pakkanen kesk (vastauspuheenvuoro): Arvoisa puhemies! Myös minä pi-
dän tätä lakiesitystä hyvänä ja toivottuna. Tämä 24 tunnin ilmoitus on varsin kohtuullinen,
koska se myös mahdollistaa tosiaan, niin kuin tässä ministerin puheenvuorossa kävi sel-
4



Pöytäkirjan asiakohta PTK 137/2018 vp
väksi, nämä spontaanit mielenosoitukset, mitkä nekin ovat tietenkin ihan ok. Totta kai ih-
misillä pitää olla mahdollisuus ilmaista mieltä Suomessa.

Poliisien mahdollisuudet toimia tällaisessa asiassa on mielestäni tärkeä näkökulma, ja
heille pitää antaa ilmoituksella aikaa, mahdollisuus järjestää se tilaisuus. Niin kuin täällä
edustaja Zyskowicz sanoi, mielenosoittajien turvallisuus pitää turvata, mutta myös ihmis-
ten, jotka eivät siihen mielenosoitukseen osallistu.

Kysyn vielä ministeriltä: Miten Suomen hallitus suhtautuu siihen, kun aina keskustel-
laan siitä kasvojen peittämisestä? Voisiko sitä asiaa pohtia myös tässä yhteydessä? [Laura
Huhtasaari: Paras kysymys!]

15.35 Sari Tanus kd (vastauspuheenvuoro): Arvoisa rouva puhemies! Tämä hallituksen
esitys on varsin hyvä. On tärkeää huolehtia meidän perustuslaillisesta oikeudesta kokoon-
tua ja ilmaista mielipidettä, toisin sanoen järjestää ja osallistua mielenosoitukseen. Mutta
näkisin, että tämän toteutumiseksi on toisaalta yhtä tärkeää huolehtia yhteiskunnan järjes-
tyksestä ja turvallisuudesta, myös heidän turvallisuudestaan, jotka ovat osallistumassa
mielenosoitukseen. Toisin sanoen paljonko tarvitaan poliisien resursseja, paljonko tarvi-
taan järjestysmiehiä, tarvitaanko liikennejärjestelyjä, tarvitaanko riskiarvion tekemistä —
ei välttämättä ollenkaan heistä, jotka ovat osallistumassa mielenosoitukseen, vaan siinä voi
olla ympärillä sitten toimijoita, joista ehkä tarvitsee myös tehdä riskiarviointeja. Toisin sa-
noen poliisien resursseihin mielenosoitusten ympärillä on kiinnitettävä huomiota.

Näkisin, että jos suunnittelee mielenosoitusta, 24 tuntia on varsin hyvä aika, sehän on
vuorokauden päästä, ja tämä esityshän mahdollistaa myös sen spontaanimman, nopeam-
min järjestäytymisen.

15.36 Silvia Modig vas (vastauspuheenvuoro): Arvoisa rouva puhemies! Vaikka tämä
esitys on muuttunut varsin paljon kohtuullisempaan suuntaan siitä syksyn pöyristyttävästä
kolmen vuorokauden esityksestä, niin minä suhtaudun tähän kyllä edelleen kriittisesti.

Minä kyllä ymmärrän tämän pyrkimyksen siitä, että halutaan taata meidän jokaisen oi-
keus osoittaa mieltä turvallisesti. Mutta haluan samassa yhteydessä muistuttaa, että valta-
osa, suuri enemmistö, meistä osoittaa mieltään rauhanomaisesti ja lain puitteissa. On val-
tavan iso periaatteellinen kysymys, millä perusteella me heikennämme perusoikeuksia, ja
tässä nämä perustelut lähtevät poliisin resursseista, poliisin toimintaedellytyksistä. Minä
näkisin viisaampana kulkea sitä tietä, että varmistetaan poliisille riittävät resurssit ennen
kuin heikennetään meidän perusoikeuksia. Tässä on valtava periaatteellinen kysymys, ja
valiokunnalla on kyllä todella haasteellinen tehtävä arvioida sitä, onko tämä esitetty muu-
tos nyt oikeasuhtainen saavutettavaan hyötyyn nähden. Ja toivon, että valiokunta työsken-
nellessään kuulee kansalaisyhteiskuntaa ja kansalaisjärjestöjä laajasti.

15.37 Jani Mäkelä ps (vastauspuheenvuoro): Arvoisa puhemies! Jaan myös itse tuon
edustaja Pakkasen huolen naamioitumisesta mielenosoituksissa ja kuulisin mielelläni mi-
nisteriltä, onko siihen asiaan suunnitteilla toimenpiteitä.

Kyseenalaistaisin myös tämän useita kertoja esitetyn lähtökohdan, että tässä varsinaises-
ti heikkenisi jokin oikeus, koska niinhän on, että poliisin on se mielenosoitus turvattava.
Onhan nähty, että ilman poliisin läsnäoloa mielenosoituksissa käydään monesti väkivaltai-
siksi ja tapahtumat muuttuvat sellaisiksi, että siellä pitää väkivaltaa pelätä, ja se, jos mikä,
heikentää oikeutta mielenosoittamiseen, jos pitää pelätä väkivaltaa. Euroopasta ja nyt vii-
5



Pöytäkirjan asiakohta PTK 137/2018 vp
meisimpänä Saksasta on juuri tullut surullisia tietoja poliittisesta väkivallasta, ja tällaisen
uhka täytyy ottaa vakavasti Suomessakin.

Lakia on tarkasteltu ilmeisesti viimeksi vuonna 98, jolloin keinot kutsua nopeasti koolle
isoja turvatoimia vaativia kokoontumisia olivat aivan toisenlaiset kuin tänä päivänä, ja ym-
märrän siinä mielessä tämän lakiesityksen perusteet. Tässä kuitenkin säilyy se mahdolli-
suus spontaanin mielenilmaisun järjestämiseen.

15.38 Johanna Ojala-Niemelä sd (vastauspuheenvuoro): Arvoisa rouva puhemies!
Tämä ennakkoilmoitusajan pidentäminen on varmasti ihan hyvä asia, jos näin katsotaan,
mutta täytyy tietenkin olla näissä kysymyksissä varovainen siinä, ettei kokoontumisva-
pautta lähdetä rajoittamaan sen paikkaamiseksi, ettei poliisille ole osoitettu riittäviä resurs-
seja. Me olemme viime päivinä saaneet lukea siitä, että Itä-Uudellamaalla on liian vähän
poliiseja rikostutkintaan, tutkimaan näpistelyjä ja muita, saati sitten sentyyppisiä tehtäviä
kuin piilorikollisuuteen, huumerikostutkintaan, harmaaseen talouteen tai talousrikostut-
kintaan liittyviä tehtäviä — ne jäävät tekemättä. Tietenkin välittömät turvallisuuteen liitty-
vät tehtävät pyritään hoitamaan. Mutta jos niitä poliiseja ei ole Itä-Uudellamaalla, niin ei
niitä meillä ole tuolla Lapissakaan. Enontekiön kunta on ollut poliisitta jo pitkään, puhu-
taan pinta-alaltaan tosi isosta kunnasta, ja voi vain ihmetellä sitä. Ihmisten kynnys ylipään-
sä ottaa yhteyttä poliisiin nousee, koska he tietävät jo, että poliisi on kaukana [Puhemies
koputtaa] ja ei ole hetkessä takaisin. Eli nämä ovat sellaisia tärkeitä kysymyksiä pohditta-
vaksi tuon esityksen yhteydessä.

15.40 Ilkka Kanerva kok (vastauspuheenvuoro): Arvoisa puhemies! Tietysti valtaosa
mielenosoituksista Suomessa on hyvin rauhanomaisia, hyvää tarkoittavia kansalaispu-
heenvuoroja, jotka toteutetaan lain puitteissa. Valitettavaa vain on se, kuten tiedän jopa,
valitan, omasta kotikaupungistani, että kaduilla kuljetaan sellaisten lippujen kanssa, jotka
eivät kuulu demokraattiseen kansanvaltaan, ja niihin sisältyy kaksi riskiä: toinen on se, että
näihin marssijoihin osoitetaan väkivaltaisuutta esimerkiksi erilaisilla esineitten heittämi-
sillä, ja toinen on se, että tulee vastamielenosoituksia, joiden tarkoituksellinen pyrkimys
onkin luoda vastakkainasettelu. Tämän vuoksi minusta on poikkeuksellisen tarpeellista,
että ministeriön esittämä lakiesitys saadaan hallittavalla tavalla avoimessa, suvaitsevaises-
sa, vapaassa yhteiskunnassa toteutettua niin kuin se tässä tuodaan esille. Tässä mielessä
olen kyllä täysin samaa mieltä joidenkuiden kollegoiden kanssa siitä, että kolme vuoro-
kautta olisi ollut kohtuuton ratkaisu, mutta tässä on erinomaisella tavalla [Puhemies koput-
taa] kirkko keskellä kylää sillä lisäyksellä, johon edustaja Gustafsson täällä viittasi.

15.41 Outi Alanko-Kahiluoto vihr (vastauspuheenvuoro): Arvoisa rouva puhemies!
Oma näkemykseni on kyllä se, että kokoontumisvapauteen ei pitäisi ilman riittäviä perus-
teita puuttua, ja nimenomaan tätä hallituksen lakiesitystä vaivaa nyt se, että tässä näitä riit-
täviä perusteita ei ole. Esimerkiksi perusteluista ei käy ilmi se, kuinka paljon viime vuosi-
na on järjestetty tällaisia nopean aikataulun mielenilmauksia ja minkälaisia ongelmia niis-
tä on poliisille mahdollisesti seurannut.

En myöskään pidä perusteltuna sitä, että viitataan käytäntöihin muissa maissa, joissa pe-
rusoikeudet ovat heikommalla tasolla kuin meillä Suomessa. Eli jos muissa maissa on huo-
nompia käytäntöjä, niin miksi meidän pitäisi siihen suuntaan Suomessa mennä? Eikö pi-
kemminkin pitäisi ottaa huomioon nämä eri suunnista tulevat viestit siitä, että poliisin re-
6



Pöytäkirjan asiakohta PTK 137/2018 vp
surssit todellakin ovat heikot? Siitä on uutisoitu aika huolestuttavalla [Puhemies koputtaa]
tavalla viime päivinä, ja käsitykseni on, että jo viime kaudella oltiin tilanteessa, [Puhe-
mies: Aika!] jossa Suomen poliisin resurssit olivat alhaisemmalla tasolla kuin muissa Poh-
joismaissa.

15.42 Ilkka Kantola sd (vastauspuheenvuoro): Arvoisa puhemies! Kun on kysymys pe-
rusoikeuksien rajoittamisesta, niin kuin tässä lakiesityksessä, on tietysti tärkeää, että kes-
kustellaan tällä tavalla myös kriittisesti ja asiaa valaistaan hyvin monipuolisesti. Ja on ihan
selvä, että tämä hallituksen esitys liittyy myös poliisin resurssikysymykseen.

Se, mihin edustaja Huhtasaari viittasi, että tällä on yhtymäkohta myös ilmaisunvapau-
teen, pitää tietysti paikkansa, ja siihen liittyen on hyvä todeta, että tässähän ei ole kysymys
siitä, että luotaisiin ikään kuin viranomaisille enemmän valtuuksia kieltää mielenosoituk-
sia, vaan tässä on lähinnä kysymys siitä, että viranomainen voi ajoissa, paremmin kuin täl-
lä hetkellä, varautua siihen, että mielenosoituksia järjestetään, ja ottaa huomioon ne riskit,
joita, niin kuin edustaja Kanerva muun muassa tässä viittasi, tänä päivänä esiintyy ehkä ai-
kaisempaa enemmän, eli mielenosoituksissa kansalaisten turvallisuus ei tule sillä tavalla
taatuksi kuin aikaisemmin. Sen takia tämä hienoinen lisä tähän varautumiseen on tarpeen.
Ei siksi, että haluttaisiin rajoittaa mielenosoittamisen tai sananvapauden oikeutta, [Puhe-
mies koputtaa] vaan että turvallisuus olisi paremmin taattu.

15.43 Lea Mäkipää sin (vastauspuheenvuoro): Arvoisa puhemies! Ensinnäkin meillä ko-
koontumisvapaus on perustuslaillinen oikeus, mutta on kaikkien osapuolten etu, että mie-
lenosoitukset pystytään turvaamaan ja häiriöt ennakoimaan niin, ettei kenellekään koidu
fyysistä tai muuta haittaa.

Esityksessä mainitaan, että mielenosoitusten rinnalla vastamielenosoitukset ovat lisään-
tyneet, ja saattaa olla, että suuret mielipide-erot johtavat tällaisiin suuriin yhteenottoihin,
niin kuin on käynytkin. Ilmoitusajan pidentämisellä kyetään juuri antamaan poliisille —
täällä on puhuttu, että on pientä resurssipulaa — aikaa järjestää työvuorot, että se kykenee
turvaamaan nämä mielenosoitukset. Poliisillehan on kirjattu lakiin velvoite turvata ko-
koontumiset ja mielenosoitukset. Kyseessä on siis kokoontuvien etu, ei heidän toimintansa
rajoittaminen. Tämä nyt ehdotettu 24 tunnin määräaika ei ole sellainen, että se estäisi tai ra-
joittaisi [Puhemies koputtaa] kokoontumisvapauden toteuttamista, ja kun katsotaan täältä
hallituksen esityksestä, tämä määräaika on Euroopan muihin valtioihin verrattuna melko
lyhyt. [Puhemies koputtaa] Tämä on maltillinen ja kannatettava esitys.

15.45 Leena Meri ps (vastauspuheenvuoro): Arvoisa puhemies! Olen hieman liikuttunee-
na kuunnellut, kuinka moni on täällä huolissaan siitä, että puututaan perusoikeuksiin. Pe-
russuomalaiset ovat yrittäneet saada aikaiseksi keskustelua siitä, että kokoontumisvapaus-
han toteuttaa sitä, että ihminen voi ilmaista itseään, siksihän hän sinne menee, elikkä siten
se kytkeytyy myös keskeiseen perusoikeuteen eli sananvapauteen. Nyt viime aikoina toi-
menpiteet Euroopassa ja Suomessakin keskittyvät siihen, miten heikennetään ihmisen oi-
keutta puhua, missä sitä rajoitetaan. Ministeri on käynnistänyt myös Against Hate -hank-
keen, joka on vihapuhetta vastaan, mutta olisin toivonut, että se vihapuhe vihdoin määri-
teltäisiin meille. Tuomarit ovat hieman ihmeissään siitä, että heitä koulutetaan vihapuhee-
seen, kun sitä ei edelleenkään rikoslaissa ole edes määritelty.
7



Pöytäkirjan asiakohta PTK 137/2018 vp
Ja oikeastaan toisena vinkkinä antaisin oikeusministerille semmoisen idean, että olisi
puheen puolesta -projekti eli olisi puhujatoria tai muuta. Nyt meidän ainoa vastauksemme
siihen vastakkainasetteluun on se, että me rajoitamme ihmisten puhumista sen sijaan, että
me toisimme heidät keskenään juttelemaan. Se olisi toinen ratkaisu. Nyt me vain haluam-
me tukkia kaikkien suut. [Puhemies koputtaa] Onko tämä ratkaisu siihen, että pääsemme
yhteisymmärrykseen?

Puhemies Paula Risikko: Joudun täällä valitettavasti rajoittamaan puheenvuoroja, mutta
seuraavaksi edustaja Tolppanen, vastauspuheenvuoro.

15.46 Maria Tolppanen sd (vastauspuheenvuoro): Arvoisa puhemies! Onhan totta toki
niin, että kun tässä nyt pidennettiin tätä aikaa, niin ollaan vähän kiikkulaudan päällä. Näin
toimittajana ja sen puolen ammattilaisena mietin nimenomaan sananvapauden ja kokoon-
tumisvapauden suhteen, että missä vaiheessa vedetään se raja, että niitä pyritään ikään kuin
hankaloittamaan. Ehkä se ei vielä ole tässä.

Mutta toinen asia, mikä tässä on, on nimenomaan nämä vastamielenosoitukset. Sitä
minä mietin, että mitenkäs nämä vastamielenosoitukset, miten he sitten toimivat. Tuskin
he tietävät, milloin mielenosoitus on, ennen kuin sitten vasta, kun se on.

Ja sitten toinen asia: väkivaltaiset mielenosoitukset. En usko, että kukaan, joka väkival-
taisen mielenosoituksen haluaa järjestää, tulee ilmoittamaan siitä yhtään kenellekään yh-
tään aikaisemmin. Eli tavallaan tätä olisi ehkä hyvä vielä vähän kirkastaa.

Ja vielä tärkeämpää olisi se, että saataisiin se yhteensä 7 850 poliisia. Silloin oltaisiin oi-
kealla tasolla, [Puhemies koputtaa] silloin mielenosoitukset [Puhemies: Aika!] pystyttäi-
siin turvaamaan.

15.47 Olli-Poika Parviainen vihr (vastauspuheenvuoro): Arvoisa rouva puhemies! So-
meaikakausi haastaa tässäkin asiassa, ja itse lähtisin siitä, että poliisin resurssien näkökul-
masta voi olla vähän hankalaa tehdä lainsäädäntöä, joka puuttuu perusoikeuksiin, eli kan-
nattaa olla varovainen näitten suhteen. Esitys on toki mennyt parempaan suuntaan sikäli,
että enää ei puhuta kolmesta vuorokaudesta. 

Spontaanit tai, sanotaan, nopeasti järjestettävät mielenosoitukset saattavat syntyä tun-
neissa. On helppoa nähdä tilanne, jos vaikkapa jossain tulee terrori-isku, että sen jälkeen
Suomessakin haluttaisiin järjestää nopeasti vaikkapa kynttilämielenosoitus uhrien muis-
toksi — siinä voi olla kyse tunneista. Tai vaikkapa viime päivinä uutisissa on ollut, miten
nuori saudinainen pakeni pakkoavioliittoa ilmeisesti Bangkokiin. Koko asia oli niin sano-
tusti käsitelty muutamassa tunnissa tai noin vuorokaudessa, mutta olisi täysin mahdollista,
että tällaisissa tilanteissa joku haluaisi vaikkapa järjestää mielenosoituksen suurlähetystön
edessä tukemaan tätä nuorta naista. Tällaisten tilanteiden takia kannattaa olla hyvin varo-
vainen siinä, pitääkö meidän pidentää mielenosoitusten ennakkoilmoitusaikaa. Mielestäni
nykyinen 6 tuntia on aika hyvä.

Puhemies Paula Risikko: Otetaan vielä kolme vastauspuheenvuoroa, sen jälkeen minis-
terin vastaukset ja sitten mennään seuraavaan asiakohtaan. Edustajat Hongisto, Kari Mika
ja Satonen.
8



Pöytäkirjan asiakohta PTK 137/2018 vp
15.48 Reijo Hongisto sin (vastauspuheenvuoro): Arvoisa puhemies! Salissa on mainittu
sana ”poliisi” aika monta kertaa, ja kiitän puhemiestä, että puhemies antoi myöskin polii-
sille puheenvuoron.

Kun pohditaan poliisin resursseja ja muita, niin kehotan hallituspuolueitten edustajia
katsomaan peiliin. Kolmen neljän edellisen hallituskauden aikana poliisin resursseja on
merkittävästi vähennetty. Minä iloitsen jokaisesta sanasta, joka tässä salissa sanotaan, että
halutaan poliisin resursseja lisätä. Minä toivon totta tosiaankin, että se pitää myöskin seu-
raavalla hallituskaudella.

Mutta arvostamani edustaja, edustaja Gustafsson, puhui erinomaisen viisaasti ja hyvin.
Edustaja Gustafsson on oivaltanut tämän lain sisällön. Hän kiinnitti huomiota nimen-
omaan siihen, että tarkoitus ei ole lisätä poliisin valtaa tai poliisin mielivaltaa vaan nimen-
omaan mahdollistaa se, että poliisi lisäresursseillaan kykenee turvaamaan mieltään osoit-
tavien henkilöiden fyysisen koskemattomuuden. Tämä on kaiken a ja o. Poliisin täytyy pi-
tää yllä yleistä järjestystä ja turvallisuutta ja turvata mieltään osoittaneiden henkilöiden
fyysinen koskemattomuus. Siihen tällä lakiesityksellä pyritään. — Kiitoksia.

15.49 Mika Kari sd (vastauspuheenvuoro): Arvoisa rouva puhemies! Mieluisaa kuunnel-
tavaa, niin moni kansanedustaja hallitus—oppositio-akselin yli ja puoluerajojenkin yli on
sitä mieltä, että poliisien määrän lisääminen on tälle kansalle ja kansalaisille turvallisuu-
den lisäämistä, ja toivon, että seuraavan hallituksen aikana tässä asiassa päästään eteen-
päin.

On se sitten 7 850 tai jotain enemmän tai vähemmän, niin se ei tietenkään automaatti-
sesti riitä turvaamaan kansalaisten kokoontumisvapauden ja sananvapauden käyttämistä
erilaisissa tilaisuuksissa, niin kuin edustaja Kanerva hyvin toi esiin. Liehuu mitä merkilli-
simpiä lippuja, tehdään mitä merkillisimpiä käsitervehdyksiä tai käydään vastamielenosoi-
tukseen, ja nämä tilaisuudet usein eskaloituvat jopa väkivallan käytöksi.

Olisin kysynyt vielä ministeriltä: Millä tavalla te näette tämän täällä jo aikaisemminkin
kysytyn kasvojen peittämisen tai lippujen liehuttelun? Onko tällä lakiesityksellä työkaluja
torjua sentyyppistä ääriajattelun rantautumista Suomeen, jota ei demokraattisessa yhteis-
kunnassa tule hyväksyä?

Puhemies Paula Risikko: Otetaan vielä Satonen ja Sarkkinen ja sitten ministeri.

15.51 Arto Satonen kok (vastauspuheenvuoro): Arvoisa puhemies! Minä olen myös erit-
täin tyytyväinen siihen, että lähes jokaisessa puheenvuorossa on mainittu poliisien resurs-
sit ja tarve kasvattaa poliisien määriä, ja voisi kuvitella, että se viesti sitten tästä välittyy
eteenpäin. Ja onneksi se on siltä osin välittynyt jo, että sisäänottomäärät Tampereen Polii-
sikoululla ovat ymmärtääkseni nousseet jo 300:sta 400:aan. Eli siellä on päästy jo liikkeel-
le siinä, että lisää poliiseja koulutetaan, ja se osittain tätä tilannetta auttaa, mutta varmasti
pitää myös jatkaa.

Tämän lakiesityksen osalta aika pitkälle näen asian samalla tavalla kuin edustaja Kaner-
va, joka tässä aikaisemmin mainitsi, että ongelma nimenomaan liittyy niihin mielenosoi-
tuksiin, jotka helposti poikivat sitten vastamielenosoituksia. Ja jotta siinä tilanteessa voi-
daan turvata sekä mielenosoittajien, vastamielenosoittajien että ennen kaikkea myös sivul-
listen turvallisuus, niin silloin tarvitaan jonkinnäköinen valmistautumisaika. Tuntuu, että
9



Pöytäkirjan asiakohta PTK 137/2018 vp
tässä on nyt semmoinen hyvin kohtuullinen ja kaikki näkökulmat huomioiva ratkaisu on-
nistuttu löytämään.

15.52 Hanna Sarkkinen vas (vastauspuheenvuoro): Arvoisa puhemies! Tarve turvata
mielenilmaukset on tärkeä ja olennainen näkökulma, jota nyt peilataan ilmoitusvelvolli-
suuden pidentämisestä aiheutuvan kokoontumisvapauden rajaukseen. Tämän yksittäisen
asian lisäksi on olennaista miettiä, onko kokoontumisvapauden rajoittaminen oikea peri-
aatteellinen tie vastata poliisin resurssitarpeeseen.

Mutta, arvoisa puhemies, nykyisin ja jatkossakin poliisilla on mahdollisuus sallia mie-
lenosoitus myös ennakkoilmoitusaikaa lyhyemmällä ajalla. Tämä on tärkeä asia erityises-
ti, jos ilmoitusaikaa nyt pidennetään merkittävästi. Kysyisinkin ministeriltä, että käyte-
täänhän jatkossakin mahdollisuutta tulkita, että spontaaneja mielenosoituksia voidaan jär-
jestää, jos mielenosoituksesta ei aiheudu kohtuutonta haittaa yleiselle järjestykselle, vaik-
ka ilmoitusaika olisikin jo kulunut umpeen. Eli käytetäänhän jatkossakin tätä mahdolli-
suutta sallia spontaanit mielenosoitukset ikään kuin hyvin vapaalla harkinnalla?

Puhemies Paula Risikko: Ja ministeri Häkkänen, vastauksia olkaa hyvä, enintään 5 mi-
nuuttia.

15.53 Oikeusministeri Antti Häkkänen: Arvoisa puhemies! Kiitos hyvistä kysymyksis-
tä. Tämän hankkeen tarkoitus on vahvistaa ja turvata perusoikeuksien toteutumista Suo-
messa. Tämän hankkeen tarkoitus ei ole kaventaa perusoikeuksia, ilmaisunvapautta tai sa-
nanvapautta.

Asian uutisointi lähti täysin väärille jengoille väärästä otsikosta ”Hallitus haluaa rajoit-
taa mielenilmaisua”. Onneksi otsikko korjattiin myöhemmin. Mutta kyse on nimenomaan
siitä, että valtiolla on Euroopan ihmisoikeussopimuksen mukaan velvollisuus turvata jo-
kaisen oikeus ilmaista mieltään kipeistäkin aiheista, olkoon seksuaalivähemmistöjen asioi-
ta tai hallituksen kritiikkiä tai mitä tahansa, ilman ennakkolupia tai ilman valtiovallan kont-
rollia. Mutta tämä ennakkoilmoitus ei ole lupa, vaan sen tarkoitus on nimenomaan varmis-
taa se, että valtiovalta täyttää ihmisoikeussopimuksen velvoitteensa siitä, että jokainen saa
ilmaista vaikkapa Rautatientorilla mieltään ilman, että vastamielenosoittajat voivat uhkail-
la vaikkapa seksuaalivähemmistöjen mielenosoituskulkuetta tai toisinpäin, tai ilman sitä,
että sivullisille tapahtuu ongelmia. Hankkeen taustalla on nimenomaan se, että myös Suo-
meen on rantautunut näitä ongelmia, vastamielenosoituksia tai yksittäisiä väkivaltaisiakin
mielenosoituksia, joita nähtiin kaksi vuotta sitten Rautatientorin edessä. Hankkeen tausta
on näissä asioissa.

Ja mitä tulee nyt näihin kysymyksiin poliisien resursseista, niin kyse on poliisin toimin-
taedellytyksistä eli siitä, kyetäänkö sinänsä riittävilläkin resursseilla järjestämään tie poik-
ki, että kulkue pääsee kulkemaan, turvaamaan yleisön kulkeminen ja sivullisten kulkemi-
nen ja ennalta ehkäisemään se, etteivät aggressiiviset vastamielenosoittajat esimerkiksi
pääse pääkulkueen kimppuun tai toisinpäin. Eli tässä ei ole kyse siis välttämättä siitä, että
poliisilla olisi liian niukat resurssit, vaan siitä, onko aikaa valmistautua. Siitä on kyse.

Sitten kysyttiin, miksi on kansainvälistä vertailua eri maihin. Ruotsissa on lähes viikon
ennakkoilmoitusaika ja jopa lupa, useissa maissa on 4—5 päivän lupia, Espanjassa jopa 10
päivän ennakkoilmoitusaika. Kansainvälinen vertailu kuuluu lainvalmisteluun. Sen takia
se on siellä. Piste. [Leena Meri: Se on hyvä, että se on siellä!]
10



Pöytäkirjan asiakohta PTK 137/2018 vp
Ja mitä tulee sitten tähän yleisesti, niin en mitenkään haluaisi nähdä sellaista keskuste-
lua, että tällä hankkeella halutaan perusoikeuksia jostain syystä heikentää. Tässä on nimen-
omaan kyse siitä, miten yhteiskunnassa, jossa keskustelu polarisoituu voimakkaasti, silti
turvataan ihmisille ilmaisunvapaus turvallisesti, ja Suomen poliisi täyttää tämän tehtävän
äärimmäisen hyvin, jatkossa ripauksen verran paremmin toimintaedellytyksin. [Kimmo
Kivelä: Selkeää tekstiä! — Leena Meri: Vihapuhe jäi vastaamatta, viisi minuuttia oli ai-
kaa!]

Puhemies Paula Risikko: Keskustelu ja asian käsittely tässä vaiheessa keskeytetään.
Asian käsittelyä jatketaan tässä istunnossa päiväjärjestyksen muiden asiakohtien tultua kä-
sitellyiksi.

Keskustelu keskeytettiin kello 15.56.

————

Keskustelua jatkettiin kello 17.43.

Ensimmäinen varapuhemies Mauri Pekkarinen: Nyt jatketaan aiemmin tässä täysistun-
nossa keskeytetyn asiakohdan 4 käsittelyä.

17.43 Kari Kulmala sin: Arvoisa puhemies! Esityksessä ehdotetaan muutettavaksi ko-
koontumislakia. Perustuslain mukaan jokaisella meistä on oikeus lupaa hankkimatta järjes-
tää kokouksia ja mielenosoituksia sekä osallistua niihin. Tämä säännös turvaa sekä meidän
oikeuttamme järjestää kokouksia ja mielenosoituksia että myös oikeuttamme osallistua
muiden järjestämiin kokouksiin ja mielenosoituksiin. Tällaista mahdollisuutta ei ole jokai-
sessa maassa, edes tässä Suomen lähialueilla. Perustuslain lisäksi meillä on kokoontumis-
laki, jonka tarkoituksena on turvata perustuslaissa säädetyn kokoontumisvapauden käyttä-
mistä sekä ohjata yleisten kokousten ja yleisötilaisuuksien järjestämistä tarpeellisilla ja jär-
jestysluonteisilla säännöksillä. Tätä lakia sovelletaan sekä yleisiin kokouksiin että yleisö-
tilaisuuksiin.

Esityksen mukaan jatkossa ulkona yleisellä paikalla järjestettävästä kokouksesta olisi
tehtävä ilmoitus kokouspaikan poliisille nykyisen 6 tunnin asemasta vähintään 24 tuntia
ennen kokouksen alkamista. Pidän muutosta tarpeellisena ja erittäin tärkeänä. Tämä muu-
tos ei vähennä kenenkään oikeuksia, vaan oikeudet pysyvät samoina. Tämä muutos aiheut-
taa kuitenkin sen, että erityisesti pienissä poliisilaitoksissa ehditään reagoida kokouksiin ja
mielenosoituksiin poliisin toimesta.

Jos ajatellaan vaikka Pohjois-Karjalaa, missä minä toimisin yleis- tai kenttäjohtajana:
Tulen siellä työvuoroon aamulla kello 8, ja kello 10 minulle ilmoitetaan suuresta mielen-
osoituksesta, joka toteutettaisiin kello 16, ja maakunnassa kaikki kahdeksan poliisimiestä
komennetaan turvaamaan mielenosoittajien oikeuksia. Samaan aikaan koko muu maakun-
ta jää vaille poliisipalveluja. Kannattaa miettiä asioita joskus poliisinkin kannalta eikä vain
mielenosoittajien oikeuksien toteutumisen kannalta.

Kertaan vielä tämän viimeisen tärkeän lauseen: tämä muutos ei vähennä kenenkään oi-
keuksia, vaan oikeudet pysyvät samoina.
11



Pöytäkirjan asiakohta PTK 137/2018 vp
17.46 Satu Hassi vihr: Arvoisa puhemies! Hallitus perustelee esitystään oikein kauniisti
kansalaisten mielipiteenilmaisun ja kokoontumisvapauden turvaamisella. Koskapa me oli-
simme sellaista hallituksen esitystä saaneet, jota hallitus ei jollain hyvällä ja kannatettaval-
la asialla perustelisi. Tässä on kuitenkin kysymys heikennyksestä kansalaisten perusoikeu-
teen, [Kari Kulmala: Ei todellakaan ole!] joka on ollut olemassa 111 vuotta.

Tässä salissa aikaisemmin tänään käydyssä debatissa kuultiin paljon perusteluja, jotka
mielestäni ovat aika lailla asian vierestä. Hallituksen esityksen perusteluissakaan ei kerro-
ta, onko oikeasti ollut sellaisia suuria mielenosoituksia tai ongelmatilanteita aiheuttaneita
mielenosoituksia, joissa tämä ilmoitusajan pidentäminen 6:sta 24 tuntiin olisi oikeasti aut-
tanut. Ministeri Häkkänen kertoi esimerkiksi, että viime vuonna Helsingissä järjestettiin
noin 400 mielenosoitusta. Okei. Montako niistä oli suuria? Montako suurta mielenosoitus-
ta on järjestetty nopealla varoitusajalla? Ne suuret mielenosoitukset Helsingissä, joista itse
olen ollut tietoinen, on kaikki järjestetty vähintään viikon, monet niistä jopa useamman
kuukauden varoitusajalla. Eli oikeasti sellaista tietoa siitä, montako suurta mielenosoitusta
tai sitten liikenteelle haittaa aiheuttavaa mielenosoitusta tai muulla tavalla ongelmallista
mielenosoitusta on ollut, [Kari Kulmala: Joka vuosi, Joensuussakin!] joissa tarvitaan il-
moitusajan pidentäminen, eduskunta ei ole saanut. Toivon, että perustuslakivaliokunta näi-
tä konkreettisia tietoja sitten hallitukselta tivaa.

Sen lisäksi kiinnittäisin huomiota siihen, että tässä moni kollega totesi, että tämä ilmoi-
tusajan pidentäminen 6:sta 24 tuntiin on perusteltavissa siksi, että hallituksen esitykseen si-
sältyy kuitenkin se sama pykälä, mikä ennestäänkin on laissa, eli että nopeamminkin mie-
lenosoituksen voi järjestää, jos siitä ei aiheudu haittaa. Mutta kuka sen sitten ristiriitatilan-
teissa päättää? Jos on esimerkiksi joku yllättävä kansainvälinen tilanne, terrori-isku tai
joku muu yllättävästi tuleva uutinen, johon ihmiset haluavat reagoida nopeasti järjestämäl-
lä esimerkiksi juuri 6 tunnin varoajalla mielenosoituksen, ja sitten poliisi ilmoittaa, että ei
käy, me kiellämme, miten se tilanne sitten oikeasti ratkaistaan? Käsitelläänkö asia tuo-
mioistuimessa, joka sitten kenties puolen vuoden tai vuoden kuluttua antaa kantansa sii-
hen, oliko tämän mielenosoituksen epäämiseen riittävät perustelut?

Eli haluaisin nyt tässä vielä kerran tuoda esille sen, että meillä kansalaisten perusoikeuk-
sien rajoittamisessa, heikentämisessä on ollut sellainen periaate, että sen on oltava oikea-
suhtaista ja selkeästi perusteltua. Mielestäni hallituksen esitys ei sisällä kunnollisia perus-
teluita tälle muutokselle. Voi tietysti olla, että niitä on olemassa, mutta tänään käyty kes-
kustelu ja hallituksen esitys eivät niitä sisällä, ja toivon tosiaan, että perustuslakivaliokunta
huolellisesti selvittää sen, onko tämä hallituksen esitys perusteltu ja oikeasuhtainen, koska
kysymys todellakin on tältä osin kansalaisten yhden perusoikeuden huonontamisesta sii-
hen verrattuna, mitä se 111 vuoden ajan on tässä maassa ollut.

17.50 Riitta Mäkinen sd: Arvoisa puhemies! Kokoontumislain tarkoituksena on luoda
edellytykset kokoontumisvapauden mahdollisimman täysimääräiselle käytännön toteutu-
miselle. Lain lähtökohtana on, ettei yleisten kokousten ja yleisötilaisuuksien järjestämistä
rajoiteta turhilla järjestysluontoisilla säännöksillä ja luvilla.

Ilmoitusvelvollisuuden tiukentamista nykyisestä käytännöstä on perusteltu ennen kaik-
kea poliisin reagointivalmiuden turvaamisella. Määräajan tarkoituksena on varata poliisil-
le riittävästi aikaa valmistautua laissa säädettyjen, kokoukseen liittyvien tehtäviensä hoita-
miseen mutta ennen kaikkea järjestyksen ja yleisen turvallisuuden ylläpitämiseen.
12



Pöytäkirjan asiakohta PTK 137/2018 vp
Yhteiskunnallisen epäoikeudenmukaisuuden, sosiaalisen eriarvoistumisen ja huono-
osaisuuden kasvu on selkeästi muuttanut ilmapiiriä, jossa käymme keskustelua yhteiskun-
nassamme vallitsevista epäkohdista. Erityisesti tämä on näkynyt julkisessa keskustelussa
ja mielenosoitusten ja erilaisten tilaisuuksien yhteydessä. Sosiaalinen media tavoittaa en-
nennäkemättömällä tavalla valtavasti ihmisiä, ja tapahtumien ja tilaisuuksien järjestämi-
nen sujuu huomattavasti aikaisempaa nopeammin. Nykyinen 6 tuntia on tässä maailmassa
ja tähän suhteutettuna lyhyt aika.

Meillä on aivan liikaa tapauksia ja kokemuksia tilanteista, joissa suoranainen vihamie-
lisyys ja sen julkinen osoittaminen on johtanut jopa väkivaltaisiin yhteenottoihin vaaran-
taen näin yleisen turvallisuuden ja aiheuttanut sivutuotteena merkittävää liikenteellistä
haittaa. Nämä tosiasiat on otettava vakavasti.

Vaikka hallituksen esitys ei ole ristiriidassa perustuslain tai kansainvälisen ihmisoikeus-
lain säädöksiin nähden, on meidän suhtauduttava äärimmäisen vakavasti kokoontumisva-
pauden turvaamiseen ja siten myös kansalaisyhteiskunnan toimintaedellytysten turvaami-
seen. Kyse on ilmaisunvapauden myötä aivan perimmäisestä oikeusvaltion kivijalasta,
mielipiteenvapaudesta ja sananvapaudesta. Kokoontumisvapaus on suomalaiseen demo-
kratiaan kuuluva poliittinen ydinoikeus, meidän jokaisen perustuslaillinen oikeus. Oikeus
on myös kansainvälisesti tunnustettu. Hyvin usea kollega tässä salissa on todennut jo ai-
kaisemmin, että hallituksen aiemmassa esityksessä esitetty pidennys kolmeen vuorokau-
teen olisi ollut täysin kohtuuton. Olen täsmälleen samaa mieltä. 

Muuttuva maailma edellyttää meiltä uudenlaista ajattelua ja myös toimenpiteitä. Turval-
lisuus tarvitsee tekijänsä. On huomionarvoista, että lakimuutosta on perusteltu poliisin re-
surssipulalla. Resurssipula on todellinen, ja se on johtanut tarpeeseen osin priorisoida teh-
täviä. Ei kuitenkaan voi olla niin, että välttämättömät turvallisuuteen liittyvät tehtävät hoi-
detaan, mutta erityisesti piilorikollisuuden, huumerikostutkinnan, harmaan talouden tor-
junnan ja talousrikostutkinnan kohdalla joudutaan tekemään karsintaa. Lisäksi resurssien
kapeus näkyy helposti myös liikennevalvonnassa ja rikoksia ennalta ehkäisevässä partioin-
nissa. SDP on esittänyt poliisien määrän nostamista pohjoismaiselle tasolle niin nopeasti
kuin mahdollista. Poliisin rahoitus on turvattava pitkäjänteisesti eikä paikallisten lisäbud-
jettien kautta.

Nyt käsillä olevan lakiuudistuksen tarkoituksena ei ole rajoittaa perusoikeuksia vaan
taata mielenosoitusten turvallisuus. Tarkoituksena ei ole lisätä poliisien valtaa vaan päin-
vastoin turvata kokoontumisvapauden toteutuminen niin, että niin mielenosoittajien kuin
sivullistenkaan turvallisuus ei missään olosuhteissa vaarannu. Ennen kaikkea kyse on
myös varautumisesta, ja se on sellainen asia, mitä tässä maailmassa ja tässä ajassa tarvit-
semme.

Pidän myös erittäin tärkeänä, että ilmoitusajan pidentäminen ei estä jatkossakaan spon-
taaneja mielenilmauksia, kuten nyt lakiesitys antaa ymmärtää. Myös tämä on hyvin ylei-
sesti tässä salissa tänään esille nostettu huolenaihe.

Toivon, että lain jatkovalmistelussa kiinnitetään siis huomiota myös minun tässä pu-
heenvuorossani esille nostamiini asioihin. Me emme voi vaarantaa vakavasti perustuslail-
lisia oikeuksia mutta emme myöskään tietenkään kaventaa tietoisesti kansalaisyhteiskun-
nan toimintaedellytyksiä. — Kiitos.

17.55 Reijo Hongisto sin: Arvoisa herra puhemies! Kansalaisilla on perustuslaissa turvat-
tu oikeus kokoontua julkisesti ja osoittaa mieltään. Oikeus tuo myös velvollisuuksia. Ko-
13



Pöytäkirjan asiakohta PTK 137/2018 vp
koontumisoikeuden vastapainona on velvollisuus noudattaa voimassa olevia lakeja ja ase-
tuksia sekä järjestyssääntöjä. Valitettavasti kaikki eivät näitä noudata, vaan mielenilmai-
suissa saattaa esiintyä järjestyshäiriöitä ja jopa selviä vahingontekoja, erityisesti silloin, jos
samaan aikaan samassa paikassa on mielenilmaus ja sen vastamielenilmaus. Näiden häiri-
öiden estämiseksi ja kokoontujien oman turvallisuuden takaamiseksi yleistä järjestystä ja
turvallisuutta ylläpitävän poliisin on tiedettävä, missä kokoonnutaan, kuinka paljon väkeä
arviolta kokoontuu sekä se, pysyykö mielenilmaukseen osallistuva väkijoukko paikoillaan
vai siirtyykö se johonkin ja jos siirtyy, niin mitä reittiä käyttäen. Poliisin on saatava nämä
tiedot hyvissä ajoin, jotta poliisi voi laatia oman toimintasuunnitelmansa kokoontuvan vä-
kijoukon turvallisuuden varmistamiseksi. Nykyinen 6 tunnin ilmoitusaika on perua men-
neiltä vuosilta, jolloin ei ollut käytössä nykyisenkaltaisia sosiaalisia viestivälineitä. Ny-
kyään voidaan sosiaalisessa mediassa erilaisten keskustelupalstojen avulla tiedottaa ja ke-
rätä nopeasti jopa tuhansia ihmisiä mielenilmaisuun, ja luonnollisesti tällainen ihmismäärä
aiheuttaa ainakin siirtyessään koottuna joukkona ongelmia liikenteelle mahdollisten järjes-
tyshäiriöiden ohella, aivan kuten edustaja Mäkinen tuossa äskeisessä puheenvuorossaan
hyvin todisti ja toi esille.

Arvoisa puhemies! Voimaan tullessaan tämä laki antaa poliisille nykyistä paremmat
mahdollisuudet valmistautua työvuorosuunnittelulla, erilaisilla virka-apupyynnöillä ja
myös liikenteenohjausjärjestelyillä turvaamaan — siis turvaamaan — erilaisten mielenil-
maisujen häiriötön kulku. Kun poliisi pitää yllä yleistä järjestystä, voivat mielenilmaisuun
osallistuvat keskittyä itse asiaan eikä heidän tarvitse pelätä oman turvallisuutensa puolesta.

Arvoisa puhemies! Minä kannatan tätä lakiesitystä ja kiitän edustaja Mäkistä erittäin hy-
västä puheenvuorosta.

17.58 Satu Hassi vihr: Arvoisa puhemies! Minä nyt vain kysyisin — kun tässä keskuste-
lussa on todettu moneen kertaan, että nykyiset sosiaalisen median ynnä muut tiedotuskei-
not mahdollistavat tapahtumien, myös mielenosoitusten, koolle kutsumisen nopeallakin ai-
kataululla — kuinka monta sellaista tapausta oikeasti on, että alle vuorokauden varoitus-
ajalla on koottu esimerkiksi tuhansien ihmisten mielenosoituksia. Minä kyllä hyvin uskon
sen, että tieto leviää jopa alle tunnissa tuhansille ihmisille, mutta kuinka tosielämää on se,
että tuhannet ihmiset alle vuorokauden varoitusajalla muuttavat omia suunnitelmiaan, eri-
laisia kaupassakäyntiin, opintoihin, työhön, lasten päiväkotiin viemiseen ynnä muuhun
kaikkeen arkielämään liittyviä suunnitelmiaan, näin nopealla varoitusajalla? Toki tällaiset
mahdollisuudet ovat teoriassa olemassa, mutta onko tällainen mahdollisuus realisoitunut
käytännössä?

Todella toivoisin, että perustuslakivaliokunta selvittää käytännöllisemmin kuin mitä
hallituksen esityksen perusteluissa todetaan, miten yleisiä nämä ongelmatilanteet ovat ol-
leet ja ovatko ne ongelmatilanteet oikeasti olleet sellaisia, että tämä ilmoitusajan pidennys
niitä ongelmia ratkaisisi, ja myöskin, onko olemassa kenties joitain, sanoisinko, täsmäasei-
ta, rajatumpia keinoja, joilla voitaisiin tiettyihin ongelmiin puuttua: esimerkiksi jos ongel-
ma on vastamielenosoitukset, niin olisiko mahdollista muotoilla lakiin joku pykälä, jolla
puututtaisiin nimenomaan siihen ongelmaan, niin että ei ammuttaisi tykillä kärpästä.

18.00 Reijo Hongisto sin (vastauspuheenvuoro): Arvoisa puhemies! Edustaja Hassi ky-
syi viisaita asioita. Minä en tiedä eikä minulla ole tiedossa, onko ollut tällaista mielenil-
mausta, mutta minä toivon, totta tosiaan, että koskaan emme joutuisi siihen tilanteeseen,
14



Pöytäkirjan asiakohta PTK 137/2018 vp
että se realisoituu. Mielestäni lainsäädännön tehtävänä on etupainotteisesti turvata tilanne
niin, että koskaan emme joudu tilanteeseen, jossa muutaman poliisin voimin joudutaan pi-
tämään yllä yleistä järjestystä ja turvallisuutta tilanteessa, jossa on satoja tai jopa tuhansia
henkilöitä, jos tämä tilanne äityy vaaralliseksi väkivallanteoksi. Lain tarkoitus on nimen-
omaan varmistaa, että tällaiseen tilanteeseen emme koskaan joutuisi. Ja kyllä minä näen tä-
män asian aivan niin, että meidän tehtävämme on pitää huolta kansalaisten turvallisuudes-
ta. Jos me alamme järjestelemään mielenosoitusten ja vastamielenosoitusten keskinäistä
rinnakkaiseloa, niin hyvin äkkiä ajaudumme tilanteeseen, jossa mietitään, kumman mie-
lenosoitusjoukkueen oikeushyvä tässä nyt on korkeampi. [Puhemies koputtaa] Mielestäni
tämä lakiesitys on erittäin hyvä ja kannatettava.

Keskustelu päättyi.

Asia lähetettiin perustuslakivaliokuntaan.
15


