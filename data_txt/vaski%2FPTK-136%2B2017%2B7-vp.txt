















































DEM4DA5.tmp.xml


Pöytäkirjan asiakohta PTK 136/2017 vp
Pöytäkirjan asiakohta 

PTK 136/2017 vp

Täysistunto

Tiistai 12.12.2017 klo 13.59—17.07

7. Keskustelualoite seksuaalisesta häirinnästä
Keskustelualoite KA 14/2017 vp

Keskustelu

Toinen varapuhemies Arto Satonen: Päiväjärjestyksen 7. asiana on ajankohtaiskeskus-
telu seksuaalisesta häirinnästä. Ajankohtaiskeskustelun avaa keskustelualoitteen ensim-
mäinen allekirjoittaja Tuula Haatainen. Tämän jälkeen myönnän harkitsemassani järjes-
tyksessä 1 tai 2 minuutin pituisia vastauspuheenvuoroja, jotka varataan V-painikkeella.
Keskusteluun on varattu aikaa puolitoista tuntia.

Keskustelu

14.10 Tuula Haatainen sd (esittelypuheenvuoro): Arvoisa puhemies, värderade talman!
Hyvät kollegat! Hyvät suomalaiset, bästa finländare! Me kansanedustajat kokoonnumme
päivästä toiseen tähän saliin väittelemään poliittisista kysymyksistä. Väännämme ja kään-
nämme ja useimmiten kuulemme vain omia ajatuksiamme. Olemme yleensä parempia löy-
tämään eroavaisuuksia kuin meitä yhdistäviä asioita. Tänään on toivottavasti toisin. Tä-
nään me voimme näyttää koko suomalaiselle yhteiskunnalle, että eduskunta on kuullut
kansalaisia puhuttaneen huolen, että otamme tosissamme ihmisten henkilökohtaiset ja ki-
peät kokemukset, että me nousemme ylös ja sanomme, että liian pitkä hiljaisuuden aika on
ohi.

Tänään meillä on mahdollisuus tehdä yhteistyötä puolueesta, valiokunnasta, vaalipiiris-
tä, iästä, sukupuolesta riippumatta, kun Suomen eduskunta käy historiallisen keskustelun
seksuaalisesta häirinnästä ja sen kitkemisestä. Kun koko Suomi puhuu seksuaalisesta häi-
rinnästä, kansanedustajat ja eduskunta eivät voi vaieta. Siksi on tärkeää, että käymme par-
lamentaarisen keskustelun seksuaalisesta häirinnästä. Toivon, että meistä jokainen on tul-
lut tänään tähän saliin yhden asian takia: lähettämään selkeäsanaisen viestin siitä, että Suo-
messa, meidän kaikkien yhteisessä kotimaassa, ei ole mitään sijaa seksuaaliselle häirinnäl-
le. Tämä on meidän jokaisen, meidän poliitikkojen vastuulla. Kyse on jokaisen ihmisen oi-
keudesta omaan vartaloonsa. Kyse on jokaisen ihmisen oikeudesta elää ilman ahdistelua ja
pelkoa. Kyse on suomalaisten turvallisuudesta.

Arvoisa puhemies! En aio tässä puheessani paljastaa omia kokemuksiani seksuaalisesta
häirinnästä, sillä tässä ei ole kyse minusta. Tässä ei ole kyse yksittäistapauksista, vaan laa-
jasta rakenteellisesta ja vastenmielisestä ongelmasta. Seksuaalinen häirintä on ongelma,
jonka olemassaolo on tiedetty aina. Hiljaisuuden kulttuuri sai elää liian pitkään. Hiljaisuu-
den kulttuuri on murtanut liian monta ihmistä. Juuri siksi on tärkeää, että me kaikki yhdes-
sä murramme tämän hiljaisuuden.
 Tarkistettu
4.1



Pöytäkirjan asiakohta PTK 136/2017 vp
Kansainvälinen sosiaalisen median Me too -kampanja ravisteli koko maailmaa. Se johti
useisiin paljastuksiin vallan väärinkäytöstä ja sitä kautta moniin potkuihin, myös politii-
kassa. Usein häirintä ja ahdistelu liittyvät valta-aseman väärinkäyttöön, ja on rehellistä to-
deta, että useimmiten uhrit ovat naisia.

Vuosi on aika, jossa ehtii tapahtua mitä vain. Viime marraskuussa naisten ahdistelulla
rehvastellut henkilö valittiin huippupestiin Atlantin toisella puolella. Tämän vuoden syk-
syllä valtameren molemmin puolin naiset ja miehet ovat nousseet julkisesti ahdistelua vas-
taan. Maailma ja Suomi sen mukana muuttuu parempaan suuntaan, ja syynä on suurin
muutosvoima kaikista: ihmisten rohkeus ja halu toimia oikein.

Arvoisa puhemies! Kaksi viikkoa sitten yli 6 000 suomalaista naista tuli julkisuuteen.
Pato murtui lopullisesti, ja hiljaisuus loppui — yli 6 000 naista, yli 6 000 ihmistä, yli 6 000
tarinaa, jotka ovat surullisia, järkyttäviä ja epäoikeudenmukaisia. Ne ovat tarinoita ahdis-
tuksesta, pelosta ja siitä, kuinka yksin vääryyttä kohdannut ihminen on jäänyt.

Dammen brister -kampanja osoitti karulla tavalla, kuinka laaja ja rakenteellinen ongel-
ma seksuaalinen häirintä on myös Suomessa. Todellisuudessa seksuaalista häirintää koke-
neiden määrä on moninkertainen. Viimeistään näiden kampanjoiden on herätettävä koko
yhteiskunta, nyt silmien ja korvien on avauduttava.

Värderade talman! Jag vill tacka kampanjen Dammen brister och alla modiga kvinnor som
bröt tystnadens kultur. Jag har ett budskap åt er i dag: Du gjorde helt rätt att du berättade.
Du har inte gjort någonting fel. Du har rätt till din egen kropp. Du har rätt att leva utan tra-
kasserier. Jag hoppas att hela riksdagen instämmer i det här budskapet.

Arvoisa puhemies! Haluan kiittää kaikkia rohkeita suomalaisia naisia — ja myös miehiä —
jotka ovat murtaneet hiljaisuuden kulttuurin. Haluan kiittää jokaista Me too-, Dammen
brister-, Me myös- ja Millä oikeudella -kampanjoihin osallistunutta yksilöä. Minulla on tä-
nään heille ja jokaiselle seksuaalista häirintää kokeneelle suomalaiselle viesti: Sinä teit ai-
van oikein, että kerroit. Sinä et ole tehnyt mitään väärin. Sinulla on oikeus omaan kehoosi.
Sinulla on oikeus elää ilman häirintää ja ahdistelua. Toivon, että koko eduskunta jakaa tä-
män viestin.

Arvoisa puhemies! Meidän kaikkien intressinä pitäisi olla, että jokainen ihminen Suo-
messa saa elää ilman pelkoa ahdistelusta, häirinnästä ja seksuaalisesta väkivallasta. Se ei
ole mahdollista, jos emme puutu tässä ja nyt myös suomalaisessa yhteiskunnassa pesivään
ongelmaan. Meidän on puututtava häirintään kouluissa, opiskelupaikoissa, työpaikoilla,
kodeissa ja julkisilla paikoilla. Me emme voi jättää häirinnän ja ahdistelun uhreja yksin,
emme enää hetkeäkään pidempään. Ongelma ei missään nimessä ole uusi, mutta pato on
murtunut. Näiden ihmisten ääni on niin voimakas, että kukaan ei voi enää väittää, ettei kuu-
lisi sitä.

Samaan aikaan on muistettava, että seksuaalinen häirintä on rikkonut liian monen ihmi-
sen elämän. Se on murtanut liian monen ihmisen luottamuksen. Seksuaalinen häirintä on
murtanut liian monen ihmisen itseluottamuksen. Ja jos näiden ihmisten oma ääni ei kuulu,
on meidän tehtävämme antaa heille ääni ja puhua heidän puolestaan. [Timo Heinonen: Juu-
ri näin!] Siksihän me olemme täällä tänään. Me voimme vaikuttaa politiikalla siihen, että
jokainen suomalainen nainen ja tyttö kokee, että he ovat arvokkaita yksilöinä ja että heillä
on oikeus elää ilman ahdistelua ja häirintää. Ja yhteiskuntana me voimme muuttaa tätä il-
mapiiriä ja kulttuuria.
2



Pöytäkirjan asiakohta PTK 136/2017 vp
Arvoisa puhemies! Viikko sitten itsenäisyyspäivän aattona kokoonnuimme tähän sa-
maan saliin historiallista yhteiskuvaa varten. Me kaikki kansanedustajat, vapailla vaaleilla
valitut, seisoimme yhtenä joukkona. Poissa olivat puoluetunnukset ja ideologiset puheet.
Ja tänään minusta tilanne on monella tavalla samoin. Nimittäin oikeudessa elää ilman häi-
rintää ja ahdistelua on kyse ihmisen itsenäisyydestä ja itsemääräämisoikeudesta. Siinä on
kyse jokaisen ihmisen vapaudesta ja turvallisuudesta. Seksuaalisen häirinnän kitkemisessä
ei ole kyse ideologiasta tai puoluetunnuksista. Siinä on kyse pohjimmiltaan siitä, että ero-
tamme oikean väärästä ja että sanomme sen ääneen ja toimimme sen mukaisesti.

Arvoisa puhemies! Hyvät kollegat! Meistä useimmilla on ystävä, perheenjäsen tai täs-
säkin salissa joku tuttu, joka on joutunut seksuaalisen häirinnän kohteeksi. Vielä useam-
malla meistä on tuttu, ystävä tai perheenjäsen, jonka emme tiedä joutuneen seksuaalisen
häirinnän kohteeksi. Tässä yksi lainaus, jonka olen lukenut: "Lapsuudessani nukuin usein
lähisukulaisteni luona, ja he olivat minulle kuin toinen perhe. 12-vuotiaana heräsin siihen,
että juopunut perheen isä kopeloi minun alapäätäni ja suutani. Taustalla pyöri filmi, jossa
eräs nainen raiskattiin. Teeskentelin nukkuvani ja olin liikkumatta — aivan kauhuissani.
Menetin sinä yönä luottamuksen aikuisia miehiä kohtaan moneksi vuodeksi." Tämä järkyt-
tävä suomalaisen naisen tositarina osoittaa karulla tavalla, kuinka kuka tahansa voi joutua
seksuaalisen häirinnän uhriksi.

Kiitin puheeni alussa Dammen brister -kampanjaan osallistuneita rohkeita naisia. Tois-
tan kiitokseni ja haluan tässä samalla esittää kaikille tässä salissa oleville toiveen: Käykää
lukemassa näiden naisten tarinoita. Kyllä — ne ovat järkyttävää luettavaa. Osa niistä saa
suorastaan haukkomaan henkeä. Mutta ne ovat tarinoita, jotka osoittavat tämän ongelman
laajuuden. Ne osoittavat, kuinka lähelle tämä tulee meistä jokaista.

Olen esittänyt myös presidenttiehdokkaille vetoomuksen, että kaikki ehdokkaat sitoutu-
vat seksuaalisen häirinnän kitkemiseen, ja samaa sitoutumista tarvitaan hallitukselta, edus-
kunnalta ja puolueilta. Me emme voi enää vaieta.

Arvoisa puhemies! Me too ja Dammen brister ovat historiallisia ja tärkeitä kampanjoita.
Ne rikkoivat hiljaisuuden kulttuurin. Mutta hiljaisuutta on kuitenkin seurattava ääni: ääni
heikomman puolesta, ääni turvallisemman yhteiskunnan puolesta ja ääni tasa-arvoisem-
man yhteiskunnan puolesta. Me tarvitsemme toimenpiteitä kouluissa, opiskelupaikoissa,
työpaikoilla — siis kaikkialla, missä esiintyy ahdistelua. Ne voivat olla kampanjoita tai oh-
jeistuksia opettajille, rehtoreille, työpaikkojen esimiehille. Lisäksi seksuaalisen häirinnän
uhriksi joutuneille on taattava nykyistä paremmat mahdollisuudet kertoa asiasta ja saada
myös ammattilaisten apua. Me emme hyväksy kouluissa, opiskelupaikoissa tai työpaikoil-
la kiusaamista, ja saman on pädettävä myös seksuaaliseen häirintään.

Kouluissa tehdään valtava määrä hyvää työtä koulukiusaamisen ehkäisemiseksi. Tätä
työtä ja kampanjointia voidaan soveltaa myös työelämässä juuri tässä nimenomaisessa
asiassa. Opiskelijajärjestöt tekevät upeaa työtä. Opiskelijoiden asumiseen ja terveyden-
huoltoon liittyvien asioiden lisäksi heillä on paljon annettavaa myös seksuaalisen häirin-
nän vastaisessa kampanjoinnissa.

Myös työelämässä panostamme työntekijöiden hyvinvointiin erilaisilla kampanjoilla.
Samalla tavalla työpaikoilla olisi syytä kampanjoida seksuaalista häirintää vastaan. Panos-
tamme työntekijöiden turvallisuuteen ja teemme kaikkemme, että työpaikoilla ei tapahtui-
si onnettomuuksia. Saman on pädettävä seksuaaliseen häirintään. Tämä jos mikä on työ-
turvallisuuskysymys. On muistettava, että tasa-arvolaki, jota olen itse ollut ajamassa, vel-
voittaa esimiehiä puuttumaan häirintään. Uskon, että työnantaja- ja palkansaajajärjestöt
3



Pöytäkirjan asiakohta PTK 136/2017 vp
ovat tässä yhteisellä asialla. Uskon, että yhteistyöllä voidaan saada aikaan merkittäviä tu-
loksia työelämässä.

Kun pieni lapsi oppii ymmärtämään, mikä on oikein ja mikä on väärin, siihen pystyy
myös aikuinen ihminen, oli hän sitten työpaikan kahvitauolla tai työpaikan pikkujouluissa
muutaman glögilasin jälkeen. On syytä myös sanoa ääneen, että alkoholi ei ole lieventävä
asianhaara seksuaalisessa häirinnässä. "Kännissä ja läpällä" ei päde seksuaaliseen häirin-
tään. [Susanna Huovinen: Juuri näin!]

Arvoisa puhemies! Tänään on käynyt ilmi, että eduskunnan työntekijät ja avustajat ovat
kokeneet seksuaalista häirintää. Kun vaadimme, että Suomessa on nollatoleranssi seksuaa-
liseen häirintään, samalla sen on koskettava myös Suomen eduskuntaa työpaikkana. Työ-
elämän ja opiskelupaikkojen lisäksi on tarkasteltava lainsäädäntöä. Se on ensisijaisesti
meidän tässä salissa olevien tehtävä.

On hyvä alku, että työministeri Lindström aikoo kutsua työmarkkinajärjestöt pyöreän
pöydän keskusteluun seksuaalisen häirinnän kitkemiseksi. Ehdotankin, että työministeri
ottaa tähän keskusteluun mukaan henkilöitä myös eduskuntaryhmistä. Tätä työtä olisi hyvä
tehdä parlamentaarisesti, koko yhteiskuntaa laajalti kuullen.

Värderade talman! Vi behöver en attitydförändring kring sexuella trakasserier. På det sät-
tet kan vi avskaffa problemet i skolor, på studie- och arbetsplatser. Vi kan lösa det här pro-
blemet tillsammans. Det handlar inte om ålder, kön eller partihemvist. Det handlar om att
veta vad som är rätt och vad som är fel. Det handlar om att säga högt: Nu räcker det. Vi ac-
cepterar inte trakasserier i någon form. 

Det är på allas ansvar att ingen ska behöva vara rädd. Varje människa ska ha rätt att leva
utan trakasserier. Varje människa ska ha rätt att bestämma över sin egen kropp. Sådant är
mitt framtidens Finland. Det är dags att gå från tystnadens tid till nolltoleransens tid.

Arvoisa puhemies! Seksuaalisen häirinnän suhteen tarvitaan asennemuutos. Sitä kautta
saamme poistettua ongelman arjestamme, työpaikoilta, baareista, opiskelupaikoista. Ku-
ten aluksi totesin, ongelman ratkaisemisessa ei ole kyse iästä, sukupuolesta tai puoluekan-
nasta. Kyse on oikeasta tai väärästä. Kyse on siitä, että sanomme yhdessä ääneen: Nyt riit-
tää. Me emme hyväksy seksuaalista häirintää missään emmekä missään muodossa.

On jokaisen ihmisen vastuulla, että kenenkään ei tarvitse pelätä. Jokaisella ihmisellä on
oltava oikeus elää ilman häirintää, ja jokaisella ihmisellä on oltava oikeus päättää omasta
kehostaan. Sellainen on minun tulevaisuuden Suomeni. On tullut aika, että siirrymme hil-
jaisuuden ajasta nollatoleranssin aikaan. — Kiitos, tack.

Toinen varapuhemies Arto Satonen:  Nyt otamme ministerien puheenvuorot siten, että
ministeri Saarikko 3 minuuttia ja ministeri Häkkänen 3 minuuttia, ja sen jälkeen menem-
me keskusteluun.

14.26 Perhe- ja peruspalveluministeri Annika Saarikko: Arvoisa puhemies! On arvo-
kas ja välttämätön asia, että käymme tämän keskustelun tänään täällä eduskunnassa. Kuten
keskustelualoitteessakin todetaan, seksuaalinen häirintä on puhuttanut laajasti ympäri
maailman. Ajattelen niin, että vaikka kyse on ikävästä ilmiöstä, on silti hienoa, että keskus-
telu rantautui melkoisella vyöryllä myös tänne Suomeen. Rohkeudesta kiitos monelle.
4



Pöytäkirjan asiakohta PTK 136/2017 vp
Jos katsotaan, mitä julkinen keskustelu on sitten tähän mennessä saanut aikaan, on ta-
pahtunut paljon: Työpaikat ovat alkaneet ilmoittaa, ettei häirintää hyväksytä. Suurtapahtu-
ma Slush teki julistuksen nollatoleranssista seksuaalista häirintää kohtaan, ja niin edelleen.
Nämä kaikki ovat tärkeitä askelia kohti häirinnästä vapaata yhteiskuntaa.

Sukupuolten tasa-arvosta vastaavana ministerinä koko hallituksen puolesta voin var-
masti todeta, että me suhtaudumme erittäin vakavasti seksuaalisesta häirinnästä käytävään
julkiseen keskusteluun ja ihmisten kertomiin kokemuksiin. Seksuaalinen häirintä on aina
tuomittavaa, eikä se ole perusteltua missään tilanteessa.

Arvoisa puhemies! Käytännön toimenpiteenä olemme yhdessä kollegaministerien Lind-
ström ja Mattila kanssa kutsuneet ensi maanantaiksi koolle työmarkkinajärjestöjen ja mui-
den keskeisten sidosryhmien pyöreän pöydän, jossa käydään keskustelu seksuaalisesta häi-
rinnästä työpaikoilla. Tavoittelemme konkreettisia toimenpide-esityksiä siitä, miten yh-
dessä voimme edistää häirintävapaata työelämää Suomessa. Eduskuntapuolueet ovat tie-
tysti tervetulleita mukaan tuohon keskusteluun. [Eero Heinäluoma: Hyvä!]

Hallitus ilmoitti päättävänsä tasa-arvo-ohjelman yhteydessä ensi keväänä toimista, joi-
hin se ryhtyy seksuaalisen häirinnän kitkemiseksi konkreettisesti. Lisäksi opetusministeri
Grahn-Laasonen on antanut Opetushallitukselle toimeksi päivittää yhdessä koulutuksen
järjestäjien ja muiden asiantuntijoiden kanssa ohjeistukset, jotta kaikilla kouluissa ja oppi-
laitoksissa toimivilla on aidosti valmiudet toimia seksuaalisen ahdistelun estämiseksi.
Nuorten suojeleminen on tässä kysymyksessä ensiarvoisen tärkeää.

Arvoisa puhemies! Totean vielä puheenvuoroni päätteeksi, että seksuaalinen häirintä ja
ahdistelu on lailla kielletty asia. Muutos työyhteisöissä pitää aloittaa tästä talosta. Asen-
neilmapiirissä on paljon parannettavaa yhteiskunnassamme, ja tarvitaan käytännön toi-
menpiteitä, kuten selkeät toimintaohjeet häirintätapausten varalle työpaikoille ja muuhun
yhteiskuntaan.

Tämä aihe tulee monelle kansalaiselle iholle konkreettisesti. Suomessa on siksi syytä
puhua seksuaalisen häirinnän ja ahdistelun kohdalla myös vallasta ja valtajärjestelmistä.
Valtaa käytetään kaikessa ihmisten välisessä vuorovaikutuksessa. Ei ole kyse vain työpai-
koista, vaan on kyse siitä, miten omassa asemassamme kohtaamme toisen ihmisen, miten
katsomme häntä ja mistä suunnasta. Kohtaamisessa on aina sijaa sivistykselle ja kunnioi-
tukselle [Puhemies koputtaa] ja aina vähän parantamisen varaa meillä kaikilla.

Jokaisella on oikeus kunnioittavaan ympäristöön. Seksuaaliseen häirintään on maan hal-
lituksen mielestä saatava nollatoleranssi.

14.30 Oikeusministeri Antti Häkkänen: Arvoisa puhemies! Uskon, että nyt varmasti
viimeistään Me too -kampanjan yhteydessä viimeisetkin toimijat ja tahot Suomessa ovat
ymmärtäneet, että seksuaalinen häirintä on ongelma. Toivon kuitenkin, että Me too -kam-
panja ei ole herättänyt ihan koko kansakuntaa vaan ollaan kuultu ja nähty, että tämä on ol-
lut ongelma jo pitkän aikaa. Ei tämä tule mistään yllättävistä puskista yhtäkkiä.

Ongelman mittakaava ja laajuus ovat totta kai varmasti tulleet jonkin verran yllätyksenä
tälle salille. On hyvä, että kaikki asiat tulevat julki. Toki syyttömyysolettamasta täytyy aina
pitää huolta, jos nimiä ryhdytään julkaisemaan.

Joka tapauksessa nykylainsäädännössä on jo paljon eri mekanismeja, joilla näihin asioi-
hin oltaisiin voitu puuttua: tasa-arvolaki, työsuojelulaki, on erilaisia organisaatioita, insti-
tuutioita, yhdenvertaisuusvaltuutettu ja muita, joiden tehtäviin kuuluu jo nyt valvoa näitä
asioita, työpaikkojen tehtäviin kuuluu jo nyt puuttua näihin asioihin. On käsittämätöntä,
5



Pöytäkirjan asiakohta PTK 136/2017 vp
että ongelman mittakaava on edelleen tämä, vaikka lainsäädäntöä tässä talossa on jo viety
eteenpäin ja tehty. Tämä on se ongelman ydin: lainsäädäntöä on olemassa, mutta tosiasias-
sa asenteet, toimintatavat, kulttuurit vähät välittävät tästä lainsäädännöstä.

Hyvät kansanedustajat, uskon, että kaikista paras teko on se, että ryhdymme laajalla kan-
sanliikkeellä hoitamaan itse ongelmaa. Parlamentaarinen toiminta on siihen varmasti yksi
työkalu mutta täysin riittämätön työkalu vielä. Ei tämä ole vain kansanedustajien käsissä,
jos puhutaan koko yhteiskuntaa läpileikkaavasta ongelmasta, jota täytyy juuria myöten
pöllyttää. Tarvitaan sinänsä valtioneuvoston ja eduskunnan johtovastuuta tässä asiassa ja
työmarkkinajärjestöjen johtovastuuta, mutta sen täytyy olla hyvin organisoitua. Täytyy an-
taa vahva signaali, että viime kädessä tässä on kyse siitä, että jokainen yksittäinen ihminen
kantaa oman vastuunsa, joko niin, että on häiritsemättä, tai niin, että itse puuttuu — ei pel-
kästään katso vierestä, kun jotakuta häiritään, vaan itse puuttuu. Sen jälkeen varsinkin joh-
tavassa asemassa olevilla ihmisillä, olkoon kyse jalkapalloseurasta, työpaikasta tai muus-
ta, on vastuu ja velvollisuus rakentaa prosessit ja menettelytavat niin helpoiksi, että nämä
tapaukset tulevat ilmi.

Oikeusministeriö on tänään käynnistänyt kaikkia suomalaisia mukaan pyytävän Häirin-
nästä vapaa -kampanjan, johon pyydetään organisaatioita toimialasta riippumatta, oli sit-
ten kyse harrastuksesta tai työpaikasta. Kannustan tähän julkista painetta lisäävään ja luo-
vaan organisaatioon kaikki mukaan.

Toinen varapuhemies Arto Satonen: Ja nyt on mahdollista pyytää puheenvuoroja V-pai-
niketta painaen. Aloitamme 2 minuutin puheenvuoroilla.

14.34 Antti Kaikkonen kesk (vastauspuheenvuoro): Arvoisa puhemies! Noin joka kol-
mas tyttö ja nainen on tasa-arvobarometrin ja kouluterveyskyselyn mukaan kokenut sek-
suaalista häirintää. Joka kolmannelle äidille, tyttärelle ja vaimolle epämiellyttävä seksuaa-
linen käytös on tuttua. Käytös, jota ei toivoisi kenellekään, on arkipäivää monelle. Ongel-
ma näyttää koskevan ja koskee erityisesti naisia, mutta osa miehistäkin on ollut häirinnän
kohteena. Tämän kaiken on muututtava.

Lainsäädäntömme kieltää häirinnän yksiselitteisesti. Asenteet kaipaavat kuitenkin edel-
leen muutosta. Nollatoleranssi häirinnälle on ainoa mahdollinen lähtökohta keskinäiselle
käyttäytymisellemme.

Kaikkialla, tätä taloa myöten, on näytettävä hyvää esimerkkiä. Lisäksi tarvitaan konk-
reettisia toimia. Hallitus on tänään selkeästi ottanut kantaa, että seksuaalinen häirintä on
kitkettävä. Tämä tapahtuu työpaikoilla, kouluissa ja kodeissa. Toimintaohjeita on selkiy-
tettävä, ja nollatoleranssi on laitettava käytäntöön. Kyse on pelkistetysti hyvistä käytösta-
voista. Jokaisen meistä tulee käyttäytyä tavalla, joka kunnioittaa toista ihmistä, joka ei pe-
lota tai loukkaa ketään ja joka ei uhkaa kenenkään turvallisuutta tai loukkaa toisen ihmisen
koskemattomuutta.

Julkisessa keskustelussa ainakin välillä jumiudutaan keskustelemaan siitä, saako ny-
kyään flirttailla vai ei. Flirtti on toki sallittua, mutta mikä tahansa lähestymisyritys ei enää
ole flirttiä. Flirtti, joka aiheuttaa toiselle ihmiselle ahdistusta, ei ole flirttiä, se on häirintää.
Häirintä on yksiselitteisesti tuomittavaa.

Häirinnästä ei tule vaieta, eikä ketään häirinnästä puhuvaa tule vaientaa. Suomessa jo-
kaisella, arvoisa puhemies, on oikeus elää vapaasti ja turvassa ilman huolta seksuaalisesta
häirinnästä ja väkivallasta. Näille ei ole tilaa Suomessa.
6



Pöytäkirjan asiakohta PTK 136/2017 vp
14.36 Sanna Marin sd (vastauspuheenvuoro): Arvoisa puhemies! Seksuaalinen häirintä
on naisiin kohdistuvan väkivallan ja seksuaalisen väkivallan yksi ilmenemismuoto. Häirin-
tä on vallankäyttöä ja väkivaltaa. Siinä ei ole kyse flirtistä, kuten edustaja Kaikkonenkin
totesi, eikä se ole hauskaa tai imartelevaa. Se ei liity uhrien pukeutumiseen tai käytökseen.
Se koskettaa isoa osaa ihmisistä ja on erityisen vahingollista kohdistuessaan heikossa ase-
massa oleviin, kuten lapsiin ja nuoriin. Sen loppuminen on meidän kaikkien vastuulla.

Ensimmäinen askel on ongelman myöntäminen, vähättelyn ja uhrien syyllistämisen lo-
pettaminen sekä kännissä ja läpällä -kulttuurin haastaminen. Seksuaalisen häirinnän lop-
puminen vaatii kulttuurin ja asenneilmapiirin muutosta, mutta myös lainsäädännössä on
parantamisen varaa. Häirintä pitää kriminalisoida rikoslaissa seksuaalisen ahdistelun ta-
voin. Lainsäädäntöä on syytä muuttaa myös muiden seksuaalirikosten osalta. Esimerkiksi
raiskauksen tunnusmerkistön täyttymiseen pitäisi riittää uhrin suostumuksen puute käyte-
tyn väkivallan sijaan. Minimirangaistus tulisi nostaa kahteen vuoteen vankeutta, jolloin
tuomiot annettaisiin aina ehdottomina.

Arvoisa puhemies! Seksuaalinen itsemääräämisoikeus on ihmisoikeus. Meidän kansan-
edustajien tehtävänä on turvata ihmisoikeuksien toteutuminen maassamme, ja meidän teh-
tävänämme on myös näyttää esimerkkiä siitä, että seksuaalista häirintää ei tässä talossa
eikä missään meidän lähipiirissämme tapahdu. Otamme yhdessä tästä vastuun ja voimme
näin lopettaa seksuaalisen häirinnän tässä maassa.

14.37 Saara-Sofia Sirén kok (vastauspuheenvuoro): Arvoisa puhemies! Me too -kampan-
jasta alkanut keskustelu on tuonut esille sen, miten laajasta ilmiöstä seksuaalisessa häirin-
nässä on kysymys yhteiskunnassamme. Ensimmäistä kampanjaa ovat seuranneet alakoh-
taiset kampanjat, ja näiden kautta tuhannet ja tuhannet ihmiset ovat kertoneet kohtaamas-
taan epäasiallisesta kohtelusta ja häirinnästä. Aihe on monille kipeä ja vaikea. Kenenkään
ei tulisi joutua tahtomattaan kosketetuksi, alistetuksi tai nöyryytetyksi. Kenenkään yhteis-
kunnassamme ei pidä joutua pelkäämään fyysistä tai henkistä häirintää tai väkivaltaa yh-
tään missään.

Tämä kampanja kannanottoineen on tehnyt tämän ilmiön näkyväksi ja vienyt pohjan vä-
hättelyltä. Kyseessä ei ole marginaalinen ilmiö. Näissä tapauksissa ei ole kysymys yksit-
täisistä tapauksista, väärinymmärryksistä tai ylireagoinnista. Nämä kokemukset ovat to-
sia, ja tämä ilmiö on totta. Voimmekin nyt tässä keskustelussa tämän sijasta keskittyä kes-
kustelemaan syistä ja ratkaisuista. Sellainen yhteiskunnan ilmapiiri, joka hiljaa hyväksyy
sukupuoleen perustuvan erottelun, on syytä murtaa. Siksi on tärkeää käydä laaja-alaista
tasa-arvokeskustelua. Se keskustelu kuuluu meille kaikille. Kysymyksessä on kokonai-
suus. Häirintää esiintyy sellaisissa rakenteissa ja sellaisessa yhteiskunnassa, joissa sille an-
netaan tilaa.

Tehtävää riittää siis niin rakenteiden kuin myös asenteiden ja kulttuurin tasolla. Me
voimme näyttää esimerkkiä ja ohjata siten tätä kulttuurista muutosta osaltamme. Meillä
riittää tehtävää tasa-arvotyössä monella saralla perheiden hoivavastuun [Puhemies koput-
taa] ja vanhemmuuden kustannusten jakamisesta aina siihen, miten perhe- ja lähisuhdevä-
kivalta voidaan lopettaa. Eduskunnasta käsin voimme vaikuttaa monella tavalla, kun me
sanomme, että häirinnälle on nollatoleranssi, [Puhemies koputtaa] mitä se tarkoittaa, mi-
ten puututaan, miten toimitaan, kun häirintää ilmenee, ja ennen kaikkea, mitä siitä seuraa.
7



Pöytäkirjan asiakohta PTK 136/2017 vp
14.40 Leena Meri ps (vastauspuheenvuoro): Arvoisa puhemies! Keskustelu on tärkeää, ja
itse oikeastaan haluaisin käyttää tämän puheenvuoron liittyen niihin ihmisiin, jotka eivät
kykene osallistumaan tähän keskusteluun joko siksi, että he eivät vielä osaa puhua tai käyt-
tää kieltä, tai siksi, että ovat muuten sairaita.

Katselin tässä viime vuosilta erilaisia uutisia, ja nostaisin keskiöön... [25 sekunnin kat-
kos äänitteessä] Tilanne on aika järkyttävä. Samaten laitoshoidossa myös muistisairaisiin
ja liikuntarajoitteisiin kohdistuu seksuaalista häirintää.

Olen itse työssäni lakimiehenä ollut vakuutusoikeudessa ja holhoustoimen edunvalvon-
nassa alaikäisten edunvalvojia määräämässä juuri tämäntyyppisiin asioihin, missä on ollut
lähiomaisen seksuaalista häirintää ja korvauskysymyksiä, ja voin sanoa, että niitä asiakir-
joja kun olen lukenut, niin vieläkin elävästi monet tapahtumat ovat mielessäni. Niitä en va-
litettavasti voi kertoa, niin että henkilöt eivät tule tunnistettaviksi. Mutta kysymys on ollut
esimerkiksi siitä, että oma äiti tai isä on altistanut lapsensa mukaan tämmöisiin ketjuihin,
joissa on useampia aikuisia mukana. Tämä on ihan tämän päivän Suomea, ja se on täysin
järkyttävää. Minusta tämä keskustelu on ihan aiheellinen, mutta jotenkin tässä keskustelus-
sa on unohtunut painottaa näitä ihmisiä, jotka eivät pysty ja kykene puhumaan.

Ministerit Häkkänen, Lindström, Mattila ja Saarikko, kun puhuitte jonkinlaisesta työ-
ryhmästä, niin oikeastaan sitä voisi laajentaa sillä lailla, että siellä olisi mukana lastensuo-
jelua, poliisia ja vammaisjärjestöjä. Voisi miettiä sitä yhteistyötä, miten ihmiset osaisivat
ja uskaltaisivat puuttua näihin, koska monesti voi olla esimerkiksi niin, että naapuri epäi-
lee jotakin outoa siellä tapahtuvan, mutta miten puutut siihen niin, ettei se oma nimesi tule
esille? Miten voisit luottamuksellisesti [Puhemies koputtaa] auttaa tätä lasta ja perhettä tai
näitä uhreja? Tämä on arvokas osa tätä keskustelua. Me aikuiset usein [Puhemies koput-
taa] kyllä osaamme puhua ja pystymme puhumaan, mutta kaikki eivät.

14.43 Simon Elo sin (vastauspuheenvuoro): Arvoisa puhemies! [6 sekunnin katkos äänit-
teessä] — Odotetaan, lähteekö mikrofoni toimimaan. — No niin, mikrofoni toimii. Kiitos,
että annettiin ääni edustajalle.

Sininen tulevaisuus pitää erittäin tärkeänä ja arvokkaana tätä keskustelua, mikä tässä
käydään, ja haluan myös kiittää niitä rohkeita miehiä ja naisia, jotka maailmanlaajuisesti
ovat uskaltaneet tästä ongelmasta puhua. Se on selvästi vaikuttanut jo nyt myös asenteisiin.

Edustaja Kaikkonen nosti Suomesta tilastoja esiin ansiokkaasti, ja niihin on helppo yh-
tyä. Tämä on valitettavan laaja ongelma siitä huolimatta, mitä oikeusministeri Häkkänen
aivan oikein sanoi, että lainsäädäntö pitkälti suomalaisessa yhteiskunnassa on kunnossa.
Maailmanlaajuisesti tilanne vaihtelee maasta toiseen hyvin paljon. Suomen kaltaisessa pit-
källe menneessä oikeusvaltiossa meidän lainsäädäntö on kunnossa, mutta asenteissa, vali-
tettavasti, on vielä parantamisen varaa. Toisaalta meillä on mahdollisuus antaa hyvää tie-
totaitoa tämän lainsäädännön osalta ja käytäntöjen osalta niille maille, joilla vielä se lain-
säädäntö ei ole riittävällä tasolla.

Tässä erityinen painoarvo on kotien, koulujen ja työpaikkojen toiminnalla: miten kasva-
tetaan lapsia, miten kohdellaan sukupuolia, sekä miehiä että naisia. Ja haluan erityisesti
nostaa esille Puolustusvoimien aseman. Paljon on ollut nyt keskustelua siitä, kuinka erityi-
sesti naisvarusmiehet joutuvat kohtaamaan sukupuoleen liittyvää häirintää tai syrjintää, ja
tähän toivon erityisesti puututtavan ja etsittävän keinoja.

Sininen eduskuntaryhmä nostaa tärkeänä tietysti myös sukupuolten välisen tasa-arvon,
ja Suomi 100 -tasa-arvotekojen hengessä haastamme kaikki eduskuntaryhmät nimeämään
8



Pöytäkirjan asiakohta PTK 136/2017 vp
ryhmästä tasa-arvokummin, jonka tehtävä on siinä ryhmässä seurata tällaista lainsäädäntö-
työtä, sitä keskustelua, mitä ryhmässä käydään. Tämä ei liity vain tähän seksuaalisen häi-
rinnän teemaan vaan kokonaisuudessaan tasa-arvon teemaan sukupuolten välillä. Me
olemme jo saaneet kunnian nimittää omassa ryhmässämme ministeri Lindströmin, ja hän
jatkaa onneksi ansiokasta työtä myös hallituksen puolesta näissä pyöreän pöydän keskus-
teluissa, mistä kiitos sekä Lindströmille, Mattilalle että ministeri Saarikolle, että nostatte
tämän esiin myös työmarkkinajärjestöjen kesken ja sitten parlamentaarisesti kaikkien
eduskuntaryhmien välillä.

14.45 Outi Alanko-Kahiluoto vihr (vastauspuheenvuoro): Arvoisa herra puhemies! Sek-
suaalisessa häirinnässä on kyse vallankäytöstä ja vääränlaisesta vallankäytöstä. [Katkok-
sia äänitteessä] — Ja nyt huomauttaisin, että mikkini ei toimi.

Toinen varapuhemies Arto Satonen: Valitettavasti täällä on teknisiä häiriöitä.

Puhunko naapurin mikkiin? Yritän uudestaan. — Eli seksuaalisessa häirinnässä on kyse
vallankäytöstä ja nimenomaan vääränlaisesta vallankäytöstä, ja on totta, niin kuin edellä
tuli ilmi, että se usein kohdistuu heikommassa asemassa oleviin ihmisiin: nuoriin, vammai-
siin, vähemmistöihin ja niin edelleen. Sen vuoksi katson itse, että erityisesti meillä, joilla
on valtaa, on eräänlainen velvollisuus puuttua tähän asiaan, ja tällä tavalla myös pystym-
me muuttamaan yhteiskunnan asenneilmapiiriä.

Toki asenneilmapiiriin vaikutetaan keskeisesti myös lainsäädännöllä, ja katson, että
meidän on tärkeää keskustella eduskunnassa myös siitä, millä tavalla lainsäädäntöä mah-
dollisesti pitäisi muuttaa. Ja olen siitä iloinen, että ministeri Saarikko toi esille esimerkiksi
keskeisen työkalun, joka on sosiaali- ja terveysministeriön tasa-arvosuunnitelma, samoin
kuin tässä tuli esille se, millä tavoin koulutuksenjärjestäjiä, kasvattajia voitaisiin esimer-
kiksi täydennyskouluttaa niin, että voidaan aivan varhaiskasvatuksesta lähtien kasvattaa
lapsia ja nuoria siihen, että seksuaaliseen häirintään on nollatoleranssi ja kunnioitamme
toistemme koskemattomuutta ja muutenkin toistemme ihmisarvoa.

14.47 Li Andersson vas (vastauspuheenvuoro): Arvoisa puhemies! Olen ollut jäsenenä
useissa Facebook-ryhmissä, joissa ihmiset ovat jakaneet kokemuksiaan seksuaalisesta häi-
rinnästä. Se, mikä on pysäyttänyt eniten näissä Me too -tarinoissa, on ollut tarinoiden arki-
suus ja niiden yleisyys. Lähes jokaisella naisella on ollut tarina kerrottavanaan, ja nämä ta-
rinat ovat koskeneet läheisiä ystäviä, sukulaisia ja työkavereita.

Tässä on useimmissa puheenvuoroissa puhuttu hiljaisuuden kulttuurin rikkomisen tär-
keydestä. Ja se on tosiaan tärkeää, koska tämän Me too -kampanjan jälkeen kukaan ihmi-
nen, oli sitten johtavassa asemassa tai ei, ei saa enää koskaan uskoa, että hän voi ahdistella
tai häiriköidä jäämättä siitä kiinni. Tämä kampanja on minun nähdäkseni vahva viesti siitä,
että tästä lähtien häirinnästä tullaan kertomaan, se tulee ilmi, se tulee julki ja siitä myöskin
jää kiinni.

Arvoisa puhemies! Ministeri Häkkänen käytti omassa puheenvuorossaan käsitettä "joh-
tovastuu", mielestäni se on oikein osuva tässä yhteydessä. Päättäjillä, jotka ovat valtahie-
rarkian huipulla, on minun nähdäkseni erityinen johtovastuu huolehtia siitä, että seksuaa-
lista häirintää ja ahdistelua kitketään niin meidän omissa puolueissamme ja ryhmissämme
kuin kaikilla julkisilla työpaikoilla, mukaan lukien se työpaikka, jossa me nyt olemme.
9



Pöytäkirjan asiakohta PTK 136/2017 vp
Kannatan myöskin raiskauslainsäädännön uudistamista suostumuksen puutteen osoitta-
misen suuntaan ja kannatan erittäin lämpimästi sitä, että työmarkkinajärjestöjen kanssa nyt
käydään läpi ja sovitaan entistä järeämmistä toimista, joilla voidaan puuttua seksuaaliseen
häirintään ja ahdisteluun työpaikoilla.

14.49 Anna-Maja Henriksson r (vastauspuheenvuoro):  Värderade talman! Vi har en
möjlighet att ändra världen. Den här förändringen har startat i USA, den har kommit till
Finland, inte en dag för tidigt. Nu är det upp till oss att se till att vi i riksdagen oberoende av
partitillhörighet visar att den här frågan är viktig, att Finlands riksdag vill att vi härefter i
vårt land förstår att respektera varandra som människor, som individer — som individer
med rätt till sin personliga integritet — oberoende av ålder, oberoende av kön, oberoende
av etniskt ursprung.

Värderade talman! Svenska folkpartiet säger nej till alla former av trakasserier. Och jag
vill också tacka alla dem som varit med och frimodigt vågat berätta om det man har varit
med om. Det har varit hjärtskärande berättelser att läsa, och jag kan säga för egen del att jag
inte heller klarade av att läsa allt, jag var tvungen att ta paus. Och det om någonting säger
hur allvarligt problemet är.

Arvoisa puhemies! On äärimmäisen tärkeätä, että me täällä keskustelemme tästä asiasta,
joka ei ole oppositio—hallitus-asia. Tämä on meidän kaikkien yhteinen asia, ja me voim-
me muuttaa maailmaa. Me voimme yhdessä päättää, että nyt pistetään tälle loppu. Tästä
eteenpäin kenenkään ei pidä mennä nukkumaan ajatellen, että minulle voi tänä yönä tapah-
tua jotain. Ei kenenkään pienen lapsen, tytön tai pojan, ei kenenkään. Meillä on mahdolli-
suus näyttää nyt suuntaa, ja se on meidän tehtävämme.

Seksuaalisen häirinnän mittakaavan valtavuus on tullut nyt koko maailman tietoisuu-
teen, kiitos sosiaalisen median. Ja haluan myös kiittää kaikkia niitä, jotka ovat rohkeasti
tuoneet nämä suuret kysymykset esille. — Kiitos.

14.51 Peter Östman kd (vastauspuheenvuoro): Arvoisa puhemies! Haluan ensiksi lau-
sua kiitoksen sanat edustaja Haataiselle tästä hänen tärkeästä keskustelualoitteestaan. On-
gelmahan ei ole mitenkään uusi, mutta uutta on se, että nyt siitä uskalletaan puhua laajasti
ja avoimesti. Siksi on paikallaan, että myös me käymme tätä keskustelua. Aivan niin kuin
oikeusministeri Häkkänen totesi ja johon myöskin edustaja Andersson viittasi, me käym-
me tätä keskustelua johdon vastuulla, analysoiden ja pohdiskellen, miten me voimme edes-
auttaa muutosta parempaan huomiseen.

President Paasikivi uttryckte sig klokt i tiden när han sade: Tosiasioiden tunnustaminen on
kaiken viisauden alku.

Tässä Me too- ja Dammen brister -kampanjat ovat toimineet tehokkaina avaimina — avai-
mina avoimempaan keskusteluun sekä toivon mukaan myöskin avaimina aikaansaamaan
muutosta yhteiskunnassa.

Toinen varapuhemies Arto Satonen:  Nyt siirrymme 1 minuutin vastauspuheenvuoroi-
hin.
10



Pöytäkirjan asiakohta PTK 136/2017 vp
De här båda kampanjerna, Me too och Dammen brister, har varit viktiga verktyg, fungerat
som nycklar till en öppnare diskussion och till att man har börjat våga tala om de här sa-
kerna. Och förhoppningsvis fungerar de också som nycklar till en bättre framtid.

Toinen varapuhemies Arto Satonen:  Nyt siirrymmen 1 minuutin vastauspuheen-
vuoroihin. Edustaja Rinne.

14.53 Antti Rinne sd (vastauspuheenvuoro): Arvoisa puhemies! Olen saanut aika monta
sähköpostia tähän asiaan liittyen, ja eräs 50-vuotias nainen pyysi kertomaan tarinansa. Hän
kertoi, että 13-vuotiaana, yläasteelle syksyllä lähdössä olevana tyttönä hän joutui kulke-
maan bussilla kouluunsa. Hänen vanhempansa olivat eronneet jokunen vuosi sitten, ja kou-
lu oli sen verran kaukana. ”Kuljettajasta pitivät kaikki koululaiset, kun hän oli kovin puhe-
lias ja ystävällinen. Minulle hän aina kertoi, että hän ihaili, kun olin niin kaunis. Kun tulin
koulusta kotiin bussilla, hän pyysi tulemaan mukaansa määränpäähänsä. Hän jutteli ja ym-
märsi kilttiä 13-vuotiasta, sai luottamuksen puolelleen. Kunnes ensimmäisen kerran hy-
väksikäytti minut omassa autossaan, ja tätä jatkui koko yläasteen.”

Sitten hän kuvaa tuossa kirjeessään kaikkea sitä, mitä on tapahtunut näitten vuosikym-
menten aikana. Lopuksi hän sanoo, että nyt hän on paranemisprosessinsa loppuvaiheessa,
50-vuotiaana ihmisenä, kaikkien näitten kokemusten jälkeen.

Tämä osoittaa sen, minkä takia meidän pitää täällä asettaa nollatoleranssi seksuaaliselle
hyväksikäytölle, kaikille sen muodoille, häirinnälle: se johtaa siihen, että tämmöistä vaka-
vaa [Puhemies koputtaa] väkivaltaa ihmistä kohtaan tehdään.

14.54 Sirkka-Liisa Anttila kesk (vastauspuheenvuoro):  Arvoisa puhemies! Kiitokset
keskustelualoitteesta tärkeässä asiassa. Kiitokset ministereille hyvistä vastauksista ja tääl-
lä käydystä hyvin asiallisesta keskustelusta. Seksuaalisessa häirinnässä pitää olla nollato-
leranssi, niin kuin täällä on todettu. Me jokainen olemme yhteisvastuussa siitä, että yhteis-
kuntamme on jatkossa turvallinen paikka, jossa kenenkään ei tarvitse pelätä tulevansa ah-
distelluksi. Häirinnän kitkemisessä on kyse asennemuutoksesta, johon me jokainen voim-
me itse vaikuttaa. Meillä jokaisella on vastuu puuttua häirintään, kun sitä näemme. Esimie-
hillä on juridinen vastuu, mutta kaikilla meillä on vastuu käytöksestämme. Muutos aloite-
taan tässä talossa nyt tänään. Me jokainen vaikutamme siihen, että niissä yhteisöissä, joissa
olemme mukana, tätä työtä myöskin tehdään. Lainsäätäjinä meidän pitää olla esimerkkinä.
Yhdyn edustaja Meren käyttämään erinomaiseen puheenvuoroon siitä, että meidän pitää
kuulla erityisesti myöskin heitä, joiden ääni ei muuten kuulu.

14.55 Pauli Kiuru kok (vastauspuheenvuoro): Arvoisa herra puhemies! Häirintä on il-
miö, joka koskettaa monia ikäryhmiä ja monia kansanosia sukupuoleen, ikään katsomatta.
Urheilun ja liikunnan parissa on satojatuhansia nuoria. Heidän ohjaajinaan, valmentaji-
naan on satojatuhansia vapaaehtoisia. He tekevät todella arvokasta työtä, josta meidän pi-
tää olla kiitollisia. On kuitenkin ikävä tosiasia, että näiden vetäjien joukkoon aina soluttau-
tuu joitakin henkilöitä, joiden motiivit eivät kestä päivänvaloa. Viime vaalikaudella sivis-
tysvaliokunnassa käsiteltiin lakia lasten kanssa toimivien vapaaehtoisten rikostaustan sel-
vittämisestä. Hallituksen esityksessä arvioitiin, että tällaisia selvityspyyntöjä tulisi
20 000—40 000, mutta niitä on nyt tullut vain kolmisentuhatta vuodessa. Kysyn asiasta
11



Pöytäkirjan asiakohta PTK 136/2017 vp
vastaavalta ministeriltä: miten tämän lain toimeenpano ja toteutus saadaan paremmin toi-
mimaan kenttätyössä?

14.56 Ville Tavio ps (vastauspuheenvuoro): Arvoisa puhemies! Maahanmuuttajanaiset
ovat usein heikoimmassa asemassa, mitä tulee myös seksuaaliseen häirintään ja seksuaali-
rikollisuuteen. Tämä johtuu muun muassa siitä, että maahanmuuttajataustaisella naisella
voi olla korkeampi kynnys mennä tekemään rikosilmoitus. Se voi johtua siitä, että tullaan
olosuhteista, sellaisesta maasta, jossa poliisiin ei voi valitettavasti luottaa. Se voi johtua
myös siitä, että tullaan sellaisesta kulttuuritaustasta, jossa valitettavasti naisten asema on
selvästi miestä heikompi. Suosittelen kaikkia katsomaan myös tanskalaisen dokumentin
Šarialakia Tanskassa, jossa kävi ilmi, että oli useita moskeijoita, joissa imaamit suoraan sa-
noen kielsivät näitä naisia ottamasta yhteyttä poliisiin. Minusta hallituksen tulisi olla tark-
kana, [Mika Niikko: Juuri näin!] että tämä sama šarialain käytäntö ei vain saavu Suomeen
ja että maahanmuuttajanaiset saisivat [Puhemies koputtaa] riittävästi tietoa oikeuksistaan.
[Välihuutoja vasemmalta]

14.57 Matti Torvinen sin (vastauspuheenvuoro): Arvoisa herra puhemies! Kulttuuri, niin
kuin liikuntakin, on tällainen alue. Edustaja Kiuru totesi hyvin urheilusta ja siinä ilmene-
västä mahdollisuudesta käyttää asemaansa väärin. Itse puhuisin myös kulttuurista. Kuten
olemme huomanneet ja havainneet, elokuva-ala aloitti ensimmäisenä Amerikassa tuon
alueen lähestymisen ja nyt sitten myös Suomessa teatteri- ja kulttuuriväki. Monet nuoret
opiskelevat erilaisia kulttuuriaineita. Heidän työtään ohjaavat ohjaajat ja sellaiset henkilöt,
joilla on mahdollisuus käyttää asemaansa väärin. Kysynkin, onko ministerillä suunnitel-
maa tai tarkoitusta käydä avointa keskustelua syvällisemmin kulttuuriväen kanssa siitä,
onko tuo ilmiö, josta teatteriväen keskuudessa on keskusteltu, mahdollisesti laajempaa
kulttuuritoiminnassa.

14.59 Ville Niinistö vihr (vastauspuheenvuoro): Arvoisa puhemies! Oikeus turvalliseen
tilaan kuuluu meille kaikille. Se on edellytys sille, että ihminen voi toimia yhteisössään ja
toteuttaa itseään. Me too -kampanja on nostanut seksuaalisen häirinnän massiivisen mitta-
luokan esille Suomessa, ja nyt meidän jokaisen velvollisuus on miettiä tarkkaan, miten me
voimme sitä kitkeä. Pitää muistaa se, että iso osa seksuaalisesta häirinnästä vaanii vallan-
käytön rakenteiden suojassa. Iso osa siitä on sukupuolittunutta, jolloin usein iäkkäät mie-
het käyttävät asemaansa härskisti työyhteisössä hyväkseen häiritäkseen nuorempia nais-
henkilöitä. Tämä pitää sanoa ääneen. Ja myös eduskunnassa eduskunta-avustajille tehdyt
häirintäselvitykset osoittavat, että täälläkin on tätä ongelmaa. Tämä pitää purkaa. Liian
usein edelleen julkisessa keskustelussa sanotaan, että on uhrin vika, että hän tuli häirityksi
— hänellä oli vääränlaiset vaatteet — tai se oli vain flirttiä. Meidän pitää kaikkien yhdessä
sanoa, että näin se ei ole. Häirintä ei ole flirttiä. Se, että sanoo "olet kaunis", on täysin sal-
littua, [Puhemies koputtaa] mutta häirintä ei ole ikinä sallittua.

15.00 Markus Mustajärvi vas (vastauspuheenvuoro):  Arvoisa puhemies! Keskustelu
seksuaalisesta häirinnästä ja sen estämisestä on tärkeää. Jos kyse on hierarkkisesta organi-
saatiosta ja alisteisesta asemasta, sitä hankalammassa asemassa häirinnän kohde on. Mutta
keskustelussa pitää välttää ylilyöntejä ja sitä, ettei tärkeää asiaa alisteta poliittiseksi lyömä-
aseeksi. Muistamme, miten aikoinaan Helsingin Sanomien jutussa nimettömiin ilmiantoi-
12



Pöytäkirjan asiakohta PTK 136/2017 vp
hin perustuen seitsemän mieskansanedustajaa laitettiin kuvien kanssa jalkapuuhun ilman
mahdollisuutta puolustautua. Ainoa varma tekijä, joka yhdisti näitä edustajia, oli se, että he
vastustivat sukupuolineutraalia avioliittolakia. Jutussa todettiin lisäksi, että häirintään
syyllistyvät maakuntien keski-ikäiset tai vanhemmat miehet ja että kaupunkilaiset, akatee-
misesti koulutetut miehet eivät niin tee. Ei juuri voisi tehdä asenteellisempaa juttua. Täl-
laisella uutisoinnilla vahingoitetaan äärimmäisen tärkeää asiaa, ja siihen meillä ei ole va-
raa.

15.01 Eva Biaudet r (vastauspuheenvuoro): Arvoisa puhemies! Det är ju nog faktiskt inte
synd om männen här, utan vi ska tala om det som det egentligen handlar om. Om någon i
debatten skulle påstå att det hela är överdrivet så tycker jag att du ska fråga dem: Vad tyck-
er du är lagom? Varje fall är ett för mycket. 

Seksuaalinen häirintä ja ahdistelu ovat arkipäivää naisille, joiden kehot ovat jatkuvan arvi-
oinnin, kommentoinnin ja häirinnän kohteena kadulla, työpaikalla, kouluissa ja mediassa.
Kulttuurimme opettaa meille pienestä pitäen, että naisten ja tyttöjen oikeutta omaan ke-
hoonsa ei tarvitse kunnioittaa. Pahimmillaan sama vallankäyttö kärjistyy seksuaaliseksi
väkivallaksi. Haluan lukea yhden tarinan.

Från Dammen brister: "Jag är 26 år och en del av den innersta kretsen på jobbet tills en av
cheferna föreslår sex med mig under en personalfest. Jag tackar bestämt nej och hänvisar
till att jag är lyckligt gift med en 1-åring hemma och att han själv också just gift sig. Vd:n
som stod bredvid och hörde diskussionen ringer mig följande dag och ber mig hålla tyst
och aldrig nämna saken. Jag gör som jag vill ombedd. Efter den festen är jag inte längre del
av teamet. Helt konkret stängs dörrar mellan våra rum som tidigare hållits öppna. Under
kommande fester hotar han som föreslagit sex att jag inte längre har en framtid i företaget.
Då denna person blir vd byter jag jobb."

15.02 Päivi Räsänen kd (vastauspuheenvuoro): Arvoisa herra puhemies! Otan kaksi nä-
kökulmaa tähän keskusteluun.

Ensiksi, mielestäni huomio tulisi kohdistaa erityisesti siihen häirintään, joka kohdistuu
alaikäisiin tyttöihin, jotka ovat vasta kasvamassa naisiksi, samoin kuin tietysti poikiin, jot-
ka kasvavat miehiksi. Poliisiammattikorkeakoulu toteutti vuonna 2013 yhdeksäsluokkalai-
sille kyselytutkimuksen, jossa joka kolmas tyttö ja lähes joka neljäs poika oli kokenut jon-
kinlaista seksuaalista häirintää ja väkivaltaa, ja tänä vuonnahan on tehty kouluterveysky-
sely, jossa tulos on nimenomaan tyttöjen osalta samansuuntainen. Se, mikä on huolestutta-
vaa, on se, että seksuaalinen hyväksikäyttö oli yleisempää aikuisten taholta kuin ikätove-
reiden. Nuoret eivät välttämättä tunne oikeuksiaan eivätkä löydä niitä väyliä, joihin ottai-
sivat yhteyttä, ja sen takia tämä pitäisi mielestäni huomioida erityisesti kouluopetuksessa.

Toiseksi, [Puhemies koputtaa] ylilyöntejä keskustelussa tulisi välttää, ettei tuomita hen-
kilöitä, joilla ei käytännössä ole mahdollisuutta puolustautua, [Puhemies koputtaa] eli ni-
mellä tapahtuva somelynkkaus ei ole asiallista eikä reilua.

Toinen varapuhemies Arto Satonen: Nyt otamme ministerien vastauspuheenvuorot, ja
ne aloittaa ministeri Orpo, 2 minuuttia.
13



Pöytäkirjan asiakohta PTK 136/2017 vp
15.04 Valtiovarainministeri Petteri Orpo: Arvoisa puhemies! Itsekin haluan kiittää vie-
lä tästä keskustelusta ja keskustelualoitteesta. Tämä on erittäin tärkeää. Haluan kiittää
myöskin näistä kampanjoista, jotka ovat todella avanneet silmiä sille, kuinka laajasta ja va-
kavasta ongelmasta kuitenkin meidän yhteiskunnassamme on kyse.

Haluan kiittää niistä hyvistä puheenvuoroista, joita edustajat ovat täällä käyttäneet.
Edustaja Rinne kertoi koskettavan, järkyttävän tarinan eräästä kohtalosta. Edustaja Meri
nosti esille henkilöt, jotka eivät itse pysty auttamaan itseään eivätkä puuttumaan, eivät löy-
dä tietä päästä eroon seksuaalisesta ahdistelusta. Nämä ovat tärkeitä puheenvuoroja, ja olen
myöskin tyytyväinen siihen, että me yhdessä käymme tätä keskustelua. Hallituksen piiris-
sä on ryhdytty myös toimenpiteisiin.

Tärkeintä on se, että me kerromme tämän keskustelun päätteeksi, että Suomessa on nol-
latoleranssi seksuaaliselle häirinnälle ja ahdistelulle. Se on lainsäädännöllä kielletty. Mut-
ta on kuitenkin aivan selvää, että normeilla ja laeilla me emme pysty koskaan kokonaan
kitkemään tällaista käytöstä. Ja siksi haluaisin tuoda esille vielä sen, että tämä lähtee meis-
tä jokaisesta — jokaisesta suomalaisesta, jokaisesta kansanedustajasta, jokaisesta ihmises-
tä itsestään. Meidän pitää miettiä sitä, miten me käyttäydymme toisia kohtaan. Meidän pi-
tää miettiä, onko meidän käytöksessämme jotain sellaista, joka loukkaa toista. Ja meidän
täytyy silloin puuttua, miettiä omaa käytöstämme, muuttaa sitä tarvittaessa. Mutta meidän
täytyy myöskin puuttua, jos me näemme, että meidän vieressämme tapahtuu seksuaalista
häirintää tai ahdistelua. Meidän on puututtava määrätietoisesti ja näytettävä esimerkkiä sii-
tä, että me emme Suomessa tällaista hyväksy.

On tärkeää, että tämä keskustelu käydään, ja toivon, että pystymme tästä todellakin il-
man puoluerajoja ja hallitus—oppositio-rajoja tekemään johtopäätöksiä ja sitä kautta kit-
kemään tämän ilmiön pois suomalaisesta yhteiskunnasta.

Toinen varapuhemies Arto Satonen: Ministeri Lindström, 2 minuuttia.

15.06 Työministeri Jari Lindström: Arvoisa herra puhemies! Kiitos erittäin hyvästä
keskustelualoitteesta. Muutamaan puheenvuoroon kommentti.

Ensinnäkin edustaja Meren puheenvuoro oli erittäin viisas. Hän kysyi, voisiko tätä kes-
kustelua laajentaa vammaisjärjestöihin ja niihin, jotka edustavat niitä ihmisiä, jotka eivät
pysty puolustamaan itseään. Tämä keskustelu, minkä me tulemme käymään ja mihinkä siis
ovat todellakin puolueet tervetulleita, on vasta keskustelun avaus ja enemmän nyt tämmöi-
nen työllisyyspainotteinen: me katsomme, mitä siellä työpaikalla voitaisiin tehdä enem-
män kuin nykyään tehdään.

Oikeastaan vertaisin tätä siihen, että kun itse menin työelämään, niin tehtaalla alkoho-
linkäyttö oli varsin yleistä. Siihen ei puututtu sillä lailla, sitä alkoholin käyttäjää suojeltiin,
tehtiin sen työt, kunnes jossain vaiheessa tajuttiin, että on jokaisen asia puuttua siihen.
Minä oikeastaan vertaisin tätä siihen. Samanlainen asenne pitäisi saada työpaikoille myös
tässä asiassa, että siihen puututaan ja että se on jokaisen vastuulla: paitsi että kantaa vas-
tuuta siitä omasta käyttäytymisestään niin myös seuraa sitten muitten käyttäytymistä. En
tarkoita mitään kyttäämistä enkä mitään tämäntyyppistä, mutta jotain sentyylistä, että jo-
kainen ymmärtää, että tämä on meidän kaikkien vastuulla eikä sitä missään nimessä pidä
hyväksyä. Tämän keskustelun tavoite on etsiä konkretiaa ja ratkaisukeskeisyyttä, että me
löydämme tähän asiaan vastauksia.
14



Pöytäkirjan asiakohta PTK 136/2017 vp
Edustaja Mustajärven puheenvuoro oli minun mielestäni erittäin hyvä. Tämä ei saa men-
nä siihen, että me osoitamme sormella, että tämä on vain jonkun ryhmän ongelma. Tämä
on enemmän ihmiskysymys, miten me kohtelemme toinen toisiamme, eikä niinkään sitä,
että tästä tulee tämä mies—nais-kysymys. Jokainen tietää, että totta kai se on näin, että
enemmän tämä kohdistuu naisiin — mutta tämä kohdistuu myös miehiin. Tätä ei saa tässä
keskustelussa minun mielestäni unohtaa.

Oikeastaan lopetan tämän siihen, että tavoitteen pitää olla muutos, ei pelkkä keskustelu
— joka on myös tärkeää.

Toinen varapuhemies Arto Satonen: Vielä ministeri Terho, 2 minuuttia.

15.08 Eurooppa-, kulttuuri- ja urheiluministeri Sampo  Terho:  Arvoisa puhemies!
Edustaja Haatainen esitti avauspuheenvuorossaan selkeän toiveen ja viestin siitä, että Suo-
mesta ja täältä eduskunnasta on lähdettävä se sanoma, se viesti, että meidän maassamme ei
ole sijaa ahdistelulle eikä häirinnälle. Tämä esittämänne toivehan on niin kohtuullinen ja se
on niin kannatettava, että sitä luulisi voivan jo sanoa itsestäänselvyydeksi, mutta niin ei sel-
västikään ole, vaan työtä vielä tarvitaan yhtä lailla yhteiskunnassa kuin myös täällä meidän
omassa eduskunnassamme, ja sinisiltä saatte varauksettoman tuen tälle työlle ja toiveelle.

Mitä kulttuurialaan tulee, mistä tämä koko kansainvälinen Me too -kampanja lähti liik-
keelle, niin valitettavasti on käynyt ilmi, että kulttuurialalla myös Suomessa tämä ongelma
on yllättävän yleinen. Kuten on todettu, lainsäädäntöä paljolti on jo olemassa, mutta on sel-
vää, että ministeriöni haluaa kaikilla tavoilla tukea tämän ilmiön kitkemistä kulttuurialalta.
Olen ilolla pannut merkille, että alan toimijat ovat jo lähteneet liikkeelle: esimerkiksi elo-
kuva-alalla on laadittu ohjeistusta seksuaalisen häirinnän kitkemiseksi, ja noin tuhat esit-
tävän taiteen ammattilaista allekirjoitti vetoomuksen tasa-arvon ja koskemattomuuden
edistämiseksi alallaan.

On tärkeää, että tämä valtavan surullinen ilmiö kohdataan, koko se todellisuus kohda-
taan rehellisesti ja siihen puututaan. Omalta osaltani voin esimerkiksi toimia niin, ja aion
toimia, että opetus- ja kulttuuriministeriön ja Elokuvasäätiön välisissä tavoitekeskusteluis-
sa tämä otetaan esille ja mietitään sitä, miten pystymme omalta osaltamme tukemaan tä-
män ikävän ilmiön kitkemistä, joka on kulttuurialalla, jos uskallan sanoa, sitäkin vasten-
mielisempi, kun puhutaan alasta, jonka tulisi edistää sivistystä, [Puhemies koputtaa] taidet-
ta ja kaikenlaista hengen kehitystä.

Toinen varapuhemies Arto Satonen: Ja nyt jatkamme 1 minuutin mittaisia vastauspu-
heenvuoroja.

15.10 Susanna Huovinen sd (vastauspuheenvuoro): Arvoisa herra puhemies! Haluan en-
sinnäkin kiittää edustaja Haataista tästä tärkeästä keskustelualoitteesta ja toistan mielelläni
hänen viestinsä: Teit oikein, kun kerroit. Sinulla on oikeus omaan kehoosi. Sinulla on oi-
keus elää ilman häirintää.

Häpeä ei kuulu häirintää kohdanneelle, vaan se on aina häirintään syyllistyneen synti. Ja
tämä meidän on, hyvät ystävät, tehtävä riittävän selväksi myös tässä keskustelussa ja tässä
talossa.

Tämä keskustelualoite tarjoaa mahdollisuuden nyt analysoida tämän häirinnän laajuutta
Suomessa ja ryhtyä myös toimeen. Haluan kiittää myös hallitusta, että olette jo ryhtyneet
15



Pöytäkirjan asiakohta PTK 136/2017 vp
toimeen. Pitäkää tämä työ yllä älkääkä lopettako ennen kuin tulee valmista. Mutta jaan
huolen siitä, että kyse on myös laajemmasta asenneongelmasta, johon emme pelkällä [Pu-
hemies koputtaa] lainsäädännöllä pääse kiinni, ja siksi vastuuta on meidän jokaisen kan-
nettava.

15.11 Hannakaisa Heikkinen kesk (vastauspuheenvuoro): Arvoisa herra puhemies! ”Me
toon” yksi keskeinen ansio on siinä, että se on tehnyt näkymättömästä näkyvää ja kampan-
ja pakottaa suomalaistakin yhteiskuntaa itsetutkiskeluun. Toivon, että tässäkin salissa kes-
kusteltaisiin tänään siitä, mistä johtuu, että niin monet joutuvat kokemaan seksuaalista häi-
rintää, mitä se kertoo yhteiskunnastamme ja vallitsevasta kulttuurista. Työpaikoille, oppi-
laitoksiin, harrastusryhmiin ja niin edelleen on saatava selkeät toimintatavat häirintään
puuttumiseksi. Ensinnäkin on tehtävä selväksi, mikä on häirintää. Ilmapiirin on oltava sel-
lainen, että häirinnän voi ottaa puheeksi ja siihen jokainen uskaltaa puuttua. Häirintään on
aina puututtava, eikä se saa jäädä uhrin syyksi ja häpeäksi. Ei voi olla niin, että uhri tai häi-
rintään puuttunut sivullinen leimataan hankalaksi ihmiseksi. Ongelma on aina tekijässä, ja
tämän pitäisi olla kaikille selvää.

15.12 Sari Raassina kok (vastauspuheenvuoro): Arvoisa puhemies! Haluan kiittää tä-
män keskustelualoitteen tekijöitä. On äärimmäisen tärkeää, että puhumme tästä aiheesta tä-
nään. Seksuaalista häirintää tapahtuu kaikkialla. Se kohdistuu tyttöihin, poikiin, meihin
keski-ikäisiin naisiin ja kaikkiin sukupuoliin ihan yhtä lailla, ja sen tekijänä on valitettavan
usein lähiomainen ja joskus myös ammattihenkilö. Lainsäädännön tarkastaminen tai kiris-
täminen ei yksin auta, jos ilmoittamiskynnys säilyy äärimmäisen korkeana tai jos vaaditta-
vaa näyttöä on lähes mahdotonta saada. Uhri voi aivan oikeasti joutua syytetyn asemaan:
häntä arvostellaan ja arvioidaan, ja palaute voi olla jopa varsinaisen teon kaltaista, aivan
yhtä loukkaavaa. Asian esiintuominen on aina rohkeuden osoitus. Meidän tulee varmistaa,
että koulutuksen ja ohjauksen kautta kaikilla viranomaisilla ja ammattihenkilöillä on riit-
tävät valmiudet tukea ja ohjata uhria.

15.14 Olli-Poika Parviainen vihr (vastauspuheenvuoro): Arvoisa herra puhemies! Sek-
suaalisen häirinnän nollatolerassin täytyy oikeasti olla nollatoleranssi. Se tarkoittaa sitä,
että kun kohtaamme tai todistamme häirintää, sitä ei pidä katsoa läpi sormien tai selitellä.
Se on rikollista, siihen on puututtava.

Muistuttaisin myös siitä, että kun työmarkkinajärjestöjen kanssa keskustellaan, niin me
tarvitsemme uusia avauksia puuttuaksemme tähän ilmiöön koko valtakunnassa. Yksi täl-
lainen avaus voisi olla esimerkiksi häirintäyhdyshenkilöiden esittäminen työpaikoille sil-
loin, kun siihen on aihetta, tai jopa kaikissa tilanteissa. Tämä on mielestäni asia, jota kan-
nattaa edistää.

Ja kun me puhumme seksuaalisen väkivallan ehkäisystä, minä muistuttaisin, että seksi
ilman suostumusta on aina väkivaltaa. Se on täällä noussut muissakin puheenvuoroissa
esiin. Tätä tosiasiaa eivät muuta flirttailu, lyhyt hame, humala tai yhteinen parisänky. Sitä
eivät muuta sukupolvierot, sitä eivät muuta kulttuurierot. Olennaista on myös se, että mei-
dän rikoslakimme saataisiin korjattua vastaamaan tätä asiaa.

15.15 Ritva Elomaa ps (vastauspuheenvuoro): Arvoisa puhemies! Keskustelualoite sek-
suaalisesta häirinnästä on paikallaan. Ongelmia ratkotaan keskustelun kautta eikä vaikene-
16



Pöytäkirjan asiakohta PTK 136/2017 vp
malla. On hyvä, että asia on saanut laajamittaista julkisuutta, mutta häirinnän karsiminen
esimerkiksi kouluista ja työpaikoilta vaatii käytännön toimia. Kaikilla pitäisi olla mahdol-
lisuus elää ilman häirintää.

Haluan nostaa esille työnantajien vastuun huolehtia työntekijöistään. Seksuaaliseen häi-
rintään tulee ottaa myös suomalaisilla työpaikoilla nollatoleranssi ja pyrkiä viestinnän kei-
noin ennaltaehkäisemään häirintää. Työnantajien tulisi pyrkiä luomaan sellaiset luotta-
mukselliset palautekanavat, joiden avulla kynnys ilmoittaa häirinnästä madaltuisi. Tämän
lisäksi häirinnän uhreille pitäisi löytyä tukea työyhteisöstä ja mahdollisuus ammattiapuun.

Toivon syvästi, ettei häirintä olisi enää ongelma seuraavien sukupolvien aikana. Tähän
me voimme vaikuttaa juuri nyt. Seksuaalinen häirintä, kiusaaminen, toisen alistaminen —
näitä ei pidä sallia ollenkaan. Asennekasvatus lähtee jo kodeista.

Lisäksi edustaja Meri nosti esille vammaiset, [Puhemies koputtaa] vanhukset, lapset,
kuten edustaja Tavio maahanmuuttajanaiset. Heidän asemansa on vaikea tässä tilanteessa.

15.16 Anna Kontula vas (vastauspuheenvuoro): Arvoisa puhemies! Sain uutena kansan-
edustajana vuonna 2011 osallistua uusien kansanedustajien perehdytykseen, jonka yhtenä
osiona käsiteltiin tasa-arvokysymyksiä, näistä tärkeimpänä seksuaalista häirintää. Kun
tämä osio alkoi, kaikki miesoletetut uudet kollegani ryntäsivät kahville yhtä lukuun otta-
matta. Vuonna 2015 vastaavassa perehdytyksessä uudet kansanedustajat eivät saaneet edes
mahdollisuutta valita, koska tasa-arvo-osio oli poistettu aikapulaan vedoten.

Minun mielestäni tämä kertoo hirveän hyvin siitä, mikä se kulttuuri tässä talossa on. Me
tiedämme, että seksuaalista häirintää tapahtuu täällä. Me kaikki olemme sitä mieltä, että se
ei ole hyvä juttu. Minä en tiedä täällä yhtään, joka kannattaisi seksuaalista häirintää. Siitä
huolimatta se ei ole meidän prioriteettilistalla tässä talossa sellaisella paikalla, missä sen
kuuluisi olla, että tämä olisi esimerkillinen [Puhemies koputtaa] työyhteisö Suomessa.

15.17 Lauri Ihalainen sd (vastauspuheenvuoro): Arvoisa puhemies! Tämä keskustelu,
jota olemme täällä käyneet toisiamme arvostaen ja hienolla tavalla tärkeästä asiasta, ker-
too, että edustaja Haataisen aloite on ollut tosi tärkeä. Varmaan rakenteissa, asenteissa, ar-
voissa löytyy paljon lähdettä muuttaa tapojamme, mutta lainsäädännölläkin voidaan teh-
dä. Meillä on tasa-arvolaki, joka lähtee siitä, että edistetään sukupuolten välistä tasa-arvoa,
miesten ja naisten välistä keskinäistä tasa-arvoa ja kunnioitusta.

Nyt kun tämä pyöreän pöydän tapaaminen järjestetään, mitä arvostan, niin on yksi aja-
tus vietäväksi sinne. Tasa-arvolaki mahdollistaa ja edellyttää, että kaikilla työpaikoilla on
tasa-arvosuunnitelma, jos on yli 30 työntekijää. Voisiko ajatella, että näihin tasa-arvosuun-
nitelmiin liitetään seksuaalista häirintää koskeva osio, joka näkyy siinä suunnitelmassa, ja
tehtäisiin myöskin siihen liittyvä ohjelma työpaikoilla? Tällä voisi olla keskustelua avaa-
va, rakentava ja tavallaan siinä yhteisössä ennakoivaa [Puhemies koputtaa] työtä edistävä
vaikutus.

15.18 Kari Tolvanen kok (vastauspuheenvuoro): Arvoisa puhemies! Seksuaalinen häi-
rintä ja ahdistelu ovat tuomittavia, tapahtuivat ne kaduilla, kapakoissa tai kodeissa tai työ-
paikalla, vaikkapa täällä eduskunnassa, hierarkkisessa organisaatiossa, jossa ne ovat erit-
täin moitittavia, koska usein uhri on alisteisessa asemassa. Samoin moitittavia, erityisen
moitittavia, ovat ne silloin, kun puhutaan lapsista. Edustaja Kiuru jo puhui urheilusta, ja
erityisen moitittavia ja hävettäviä ne ovat silloin, kun lasta käytetään hyväksi esimerkiksi
17



Pöytäkirjan asiakohta PTK 136/2017 vp
valmentajan toimesta. Tosiasia on, että nuoret naiset ovat suurin joukko, joka joutuu sek-
suaalisen ahdistelun ja häirinnän uhriksi. Se on tosiasia, mutta pelkään, että meillä on pal-
jon poikia ja tyttöjä ja piilorikollisuutta, jossa on vakavia seksuaalisia hyväksikäyttäjiä ole-
massa.

Me tulimme oikeusministerin kanssa suoraan seminaarista, jossa käsiteltiin myös seksu-
aalista ahdistelua ja seksuaalirikoksia. Arvoisa oikeusministeri, näettekö, että rikoslain 20
lukua, jossa seksuaalirikoksia käsitellään, olisi syytä päivittää ja tarkastella laajempana ko-
konaisuutena?

15.20 Aila Paloniemi kesk (vastauspuheenvuoro): Arvoisa puhemies! Lämmin kiitos
edustaja Haataiselle erinomaisesta keskustelualoitteesta. Siihen ja sinun ehdotuksiisi on
helppo yhtyä. Meidän täytyy tehdä kaikkemme, jotta tämä häirintä ja ahdistelu saadaan
loppumaan, ja meidän täytyy pystyä myös vaikuttamaan asenteisiin, koska tässä kulttuu-
rissa selvästi on vääristyneitä asenteita naisia ja tyttöjä kohtaan mutta myös miehiä koh-
taan.

Kouluterveyskyselyn mukaan todellakin 8.—9.-luokkalaisista tytöistä 30 prosenttia ja
pojista 12 prosenttia on kokenut seksuaalista häirintää viimeisen vuoden aikana. Sukupuo-
livähemmistöihin kuuluvien nuorten häirintä on vieläkin yleisempää. Tutkimuksen mu-
kaan yli 80 prosenttia transnuorista on kokenut häirintää. Tämä on äärettömän surullista ja
vakavaa, koska kysymys on nuorista ihmisistä ja heidän terveestä kehityksestään.

Sitten minä toivoisin vielä, että me uhraisimme pari ajatusta globaalisti niihin tyttöihin
ja naisiin, miljooniin, jotka joutuvat hyväksikäytetyiksi, ostetuiksi ja myydyiksi ilman
mahdollisuutta [Puhemies koputtaa] koskaan elää tervettä elämää.

15.21 Eeva-Johanna Eloranta sd (vastauspuheenvuoro): Arvoisa puhemies! Vuodelta
2009 olevan MLL:n kyselyn mukaan yläkoululaisista tytöistä 12 prosenttia koki viikoit-
taista sanallista seksuaalista häirintää kouluissa. Kerran kuussa häirittiin 40:tä prosenttia,
ja fyysistä häirintää joka viikko koki 7 prosenttia tytöistä. Nämä lukemat ovat käsittämät-
tömän korkeita, ja on ihan selvää, ettei yhdenkään lapsen tai nuoren tulisi joutua kokemaan
seksuaalista häirintää varsinkaan kouluissa.

Paitsi että häirintään tulee puuttua nykyistä paremmin, tulee myös miettiä, miten sitä
voidaan ehkäistä ennalta. Pienten lasten seksuaalikasvatus eli kehotunne- ja turvataitokas-
vatus on osa lapsen terveen kasvun ja kehityksen tukea, ja se kuuluu uusiin valtakunnalli-
siin varhaiskasvatussuunnitelman perusteisiin. Käytännössä tämä ei kuitenkaan vielä to-
teudu. Kehotunnekasvatuksen taidot ovat kuitenkin tärkeitä myöhempää elämää varten, ja
ne osaltaan luovat edellytyksiä sellaiselle maailmalle, jossa lapset ja nuoret kasvavat tasa-
painoisiksi aikuisiksi ja jossa seksuaalista häirintää on helpompi torjua. Kehotunnekasva-
tus on yksi tie seksuaalisen häirinnän vähentämiseen, ja toivon, että hallitus nyt varmistai-
si, että ihan jokainen lapsi ja nuori Suomessa [Puhemies koputtaa] pääsee osalliseksi keho-
tunnekasvatuksesta.

15.22 Tiina Elovaara sin (vastauspuheenvuoro): Arvoisa puhemies! Kiitos edelliselle
kollegalle — tuen vahvasti tämäntyyppisen sisällön lisäämistä opetussuunnitelmaan.

Toivoisin, että keskittyisimme keskustelussa syihin ja ratkaisuihin, kuten myös edustaja
Saara-Sofia Sirén aiemmin pyysi. On sanottava ääneen, että moni, joka ahdistelee tai häi-
ritsee, on kokenut itse samaa. Tämä ei ole puolustuspuheenvuoro, tämä on tosiasia. Tarvit-
18



Pöytäkirjan asiakohta PTK 136/2017 vp
semme lisää varoja Rikosseuraamuslaitokselle, tarvitsemme lisää varoja mielenterveys-
työhön ja myös niiden ihmisten auttamiseen, joilla on tämäntyyppisiä ajatusvääristymiä.

Toivon myöskin, että eduskunta laatii toimintaohjelman tänään tulleen tutkimuksen joh-
dosta — puhemiesneuvosto, eduskuntaryhmien puheenjohtajat, kuulette tämän.

15.23 Markus Lohi kesk (vastauspuheenvuoro): Arvoisa puhemies! On aivan erinomais-
ta, että olemme täällä keskustelualoitteen johdosta keskustelemassa tästä tärkeästä aihees-
ta, mutta vielä paljon tärkeämpää on se, että tämä keskustelu virisi kansalaisyhteiskunnas-
sa sosiaalisen median kautta. Monet näistä täälläkin esiin tulleista ongelmista ovat sen-
tyyppisiä, että vaikka meillä on rikoslainsäädäntöä, seksuaalisen häirinnän tunnusmerkis-
tökään ei kata kuitenkaan kaikkea sellaista toimintaa, joka on paheksuttavaa ja väärin. On
hyvä, että tästä keskustellaan ja kynnys toimia väärin nousee tätäkin kautta. Siis kaikkia
näitä ongelmia ei lainsäädännönkään kautta pystytä ratkaisemaan. Kysymys on pitkälti toi-
mintakulttuurista, siitä, mikä koetaan hyväksyttäväksi käyttäytymiseksi, hyvistä tavoista,
moraalisäännöistä, ja näihin nyt on tämänkin kansalaiskeskustelun kautta kiinnitetty huo-
miota Suomessa ja ympäri maailmaa, ja tämä on erinomainen asia. Rohkaiskoon tämä
myös kaikkia sivullisia puuttumaan, jos törmäämme tällaiseen, ja sanomaan, että tuo ei ole
oikein, tuo pitää lopettaa.

15.24 Anne-Mari Virolainen kok (vastauspuheenvuoro): Arvoisa herra puhemies! On
hienoa, että tämä sali on yksimielinen siitä, että tällainen keskustelu tarvittiin ja että tämä
keskustelu on arvokasta. Valitettavasti olen silti kuullut väitteitä, että Me too -kampanja on
mennyt yli, överiksi — minusta näin ei suinkaan ole. Sellaiset väitteet ovat täysin vähätte-
lyä ja ongelman kieltämistä. Meidän tässä salissa ja yleisestikin Suomessa kaikkien on tun-
nistettava ja tunnustettava seksuaalinen häirintä ilmiönä ja pyrittävä toimimaan kaikin kei-
noin, jotta se saadaan poistettua. Me olemme sitoutuneet nollatoleranssiin koulukiusaami-
sen, väkivallan ja vihapuheen suhteen ja sitoutuneet myös puuttumaan niihin. Aivan sa-
malla tavalla me tarvitsemme tätä sitoutumista ja puuttumista seksuaalisen häirinnän koh-
dalla. Olen erittäin iloinen ministeri Häkkäsen puheenvuorosta ja siitä, että kiinnitätte huo-
miota erityisesti valta-aseman väärinkäyttöön. Ja tässä on jo mainittu lasten seksuaalinen
hyväksikäyttö — siinä on kyse luottamussuhteen [Puhemies koputtaa] rikkomisesta totaa-
lisesti, ja se on mitä raukkamaisin teko.

15.25 Stefan Wallin r (vastauspuheenvuoro): Ärade talman! Den här internetkampanjen
har på ett förbluffande sätt avslöjat hur många som har gått och burit på sig och med sig så
mycket under så lång tid. En vecka, ett år, en evighet, kanske hela sitt liv. Och därför har
dammen faktiskt nu brustit och nu är det sanningen som flödar, och vi ska hoppas att den
flödar tills dammen är tom.

Puhemies! Kysymys on itse asiassa loppujen lopuksi pitkälti vääristä asenteista. Ne oikeat
asenteet lähtevät siitä, että osaamme kunnioittaa toisiamme, toistemme koskemattomuut-
ta, kiinnittää huomiota kielenkäyttöön, noudattaa ihan normaaleja käytöstapoja kanssakäy-
misessä muitten ihmisten kanssa. Jokainen meistä kantaa tästä oman vastuunsa. Ne asen-
teet vinoutuvat jossain. Vanhemmilla on oma vastuunsa, koululla, vapaa-ajan järjestöillä,
toiminnanohjaajilla, valmentajilla, [Puhemies koputtaa] medialla, koska se yhteiskunnan
19



Pöytäkirjan asiakohta PTK 136/2017 vp
seksualisoituminen syntyy jossain julkisuudessa. Tässä jokaisella, myöskin medialla, on
oma vastuunsa.

15.27 Suna Kymäläinen sd (vastauspuheenvuoro): Arvoisa herra puhemies! Kiusaami-
sen ja häirinnän ensimmäinen aste ovat sanat. Tiedämme, että elämme varsin ulkonäkökes-
keisessä yhteiskunnassa, ja tuossa on se ensimmäinen askel, jolla voimme jokainen syyl-
listyä kiusaamiseen tai sen toisen häirintään. Me arvioimme toistemme ulkonäköä tietä-
mättä syitä taustalla, onko sairauksia, lääkityksiä ja niin poispäin. Se on loukkaavaa.

Se, mikä on hienoa, on se, että eduskunnassa tässä keskustelussa on paljon miehiä. Naa-
purivaltiossa Ruotsissa näin ei tapahtunut, kun aiheesta keskusteltiin — tästä arvostus teil-
le.

Kuten täällä keskustelussa on tullut esille, valitettavasti myöskään pojat eivät ole häirin-
nästä vapaita. Ei ole erikoinen asia, että äidin ikäinen ihminen alkaa jossakin juhlassa vink-
kailemaan komealle nuorellemiehelle tai kaappaa tämän väkisin tanssiin vastoin nuoren-
miehen tahtoa. Sen vuoksi, kun puhumme tasa-arvoisesta [Puhemies koputtaa] yhteiskun-
nasta, on tärkeää muistaa, että häirintään [Puhemies koputtaa] syyllistyvät molemmat su-
kupuolet.

15.28 Jani Toivola vihr (vastauspuheenvuoro): Arvoisa puhemies! Haluan ihan ensiksi
kiittää kaikkia keskustelijoita arvokkaista puheenvuoroista ja hallitusta niistä toimista, mi-
hin se on ryhtynyt.

Itse ajattelen, että meidän tärkein toimi on tarkastella niitä rakenteita ja sellaista lainsää-
däntöä, jotka tällä hetkellä luovat eriarvoisuutta, epätasa-arvoa, jotka jaottelevat ihmisiä
erilaisiin ryhmiin ja antavat heille eri määrän oikeuksia, jotka leimaavat, jotka luovat stig-
maa, jotka sitä kautta luovat tilaa, joka mahdollistaa myöskin seksuaalisen häirinnän ja
seksuaalisen väkivallan. Silloin on tärkeätä nostaa esille haavoittuvat ryhmät: lapset, nuo-
ret, vammaiset, seksuaali- ja sukupuolivähemmistöihin kuuluvat ihmiset. Konkreettinen
esimerkki tästä on translaki, joka edelleen odottaa uudistamistaan ja joka räikeällä tavalla
loukkaa ihmisen koskemattomuutta ja oikeutta omaan kehoonsa. Tämä on muutos, minkä
me voimme ihan aidosti tässä salissa yhteisesti tehdä ja merkittävällä tavalla viedä eteen-
päin oikeuksia ja myöskin suojella kaikkien koskemattomuutta ja aidosti sanoa, että jokai-
sen ihmisen kohdalla me teimme kaikkemme, [Puhemies koputtaa] että jokainen saisi elää
häirinnästä vapaana.

15.29 Hanna Sarkkinen vas (vastauspuheenvuoro): Arvoisa puhemies! Hiljaisuus on
murrettu, onneksi. Koska kyse on kulttuurisesta ilmiöstä, vallankäytöstä ja epätasa-arvos-
ta, vaatii siihen puuttuminen ja sen muuttaminenkin kulttuurin muuttamista. Kulttuuri taas
muuttuu keskustelun, esimerkin ja sääntöjen kautta.

Myös eduskunnassa ilmenee valitettavasti seksuaalista häirintää. Siihen on puututtava,
ja siitä on puhuttava, se on meidän velvollisuutemme täällä.

Arvoisa puhemies! Yksittäisellä mahtikäskyllä tätä ilmiötä ei saada lopetettua, mutta on
tärkeää pohtia myös lainsäädännöllisiä keinoja. Olisi pohdittava raiskauksen ankkuroimis-
ta suostumuksen puutteeseen sekä työnantajien työsuojelu- ja tasa-arvosuunnitelman vel-
voitteiden tiukentamista. Koulujen toiminnassa täytyy olla matala puuttumiskynnys kaik-
keen seksuaaliseen häirintään, ja opetussisällöissä tulee kasvattaa lapsia ja nuoria omien ja
toisten rajojen kunnioittamiseen.
20



Pöytäkirjan asiakohta PTK 136/2017 vp
Arvoisa puhemies! Me emme voi [Puhemies koputtaa] enää vaieta, emmekä me enää
vaikene.

15.30 Markku Rossi kesk (vastauspuheenvuoro): Arvoisa herra puhemies! Kiusaami-
nen, ahdistelu, seksuaalinen ahdistelu — tai jopa hyväksikäyttö — ovat aina tuomittavia.
Ihminen alistuu, hän vetäytyy, hän vaikenee. Pyytäisinkin hallitusta selvittämään, mikä
mahdollinen osuus meidän mielenterveysongelmissa tänä päivänä juontuu seksuaalisesta
ahdistelusta, hyväksikäytöstä tai näihin verrattavista asioista. Se luku ei välttämättä ole ko-
vin pieni. Siksi nyt on todella muuallakin kuin eduskunnassa hyvä keskustella ja syytä kes-
kustella ilmiöstä, niin urheilujärjestöissä kuin uskonnollisissa yhteisöissä. Monesti siellä
on vaikenemisen kulttuuri, jopa anteeksi antamisen kulttuuri, sitäkään ei tule hyväksyä.

Ihmisarvo, ihmisyys — ne ovat loukkaamattomia, ne ovat aina ensisijaisia. Arkkipiispa
sanoi itsenäisyyspäivän jumalanpalveluksessa, että meidän on katsottava toista ihmisen ta-
solla. Se on ihmisyyttä, se on tasa-arvoa, se on sydämen sivistystä.

15.31 Mari-Leena Talvitie kok (vastauspuheenvuoro): Arvoisa puhemies! Kaikenlainen
häirintä, on se sitten henkistä, fyysistä tai psyykkistä, on väärin ja tuomittavaa. On nolla-
toleranssi, mutta tarvitaan yhteisiä tekoja, jotta on toimintakulttuuria puuttua, että yhdessä
osoitamme niin lainsäädännön tasolla, työ- ja harrasteyhteisöissä kuin vapaa-ajalla sekä
perhepiirissä, ettei väärä käytös ole hyväksyttävää vaan siihen on puututtava.

Kiitos Me too -kampanjan ja muiden kampanjoiden sekä aloitteen, jonka itsekin allekir-
joitin, laatijoille sekä hallitukselle asiaan paneutumisesta.

Valitettavasti seksuaalista häirintää tapahtuu myös poissa muiden silmistä, yksityisesti,
muun muassa netin, sosiaalisen median ja muiden suorien viestintävälineiden kautta. Vaik-
ka esimerkiksi sosiaalisen median osalta todistusaineisto on helpostikin jäljitettävissä ja
kerättävissä, kyseessä on asianomistajarikos. Kysyisinkin: Voitaisiinko tätä arvioida sisä-
ministeriössä ja oikeusministeriössä uudelleen? Olisiko näissä tapauksissa mahdollisuus
nostaa syyte muilta tahoilta kuin asianomistajan osalta? Eli asia tulisi virallisen syytteen
alaiseksi. Edustaja Ruoho on tehnyt tästä myöskin lakialoitteen vuonna 2016. [Puhemies
koputtaa]

Olemme lisänneet, onneksi, henkilöresursseja muun muassa nettipoliisitoimintaan. Jos
kyse olisi [Puhemies koputtaa] asianomistajarikoksen sijaan virallisen syytteen alaisesta ri-
koksesta, voitaisiin saada räikeimmät viesti- ja sometapaukset mahdolliseen [Puhemies
koputtaa] syyteharkintaan ja tutkintaan.

Toinen varapuhemies Arto Satonen: Pidetään kiinni minuutin vastauspuheenvuoroajas-
ta, niin että ehdimme ottaa vielä muutaman vastauspuheenvuoron.

15.33 Tytti Tuppurainen sd (vastauspuheenvuoro): Arvoisa puhemies! Naisrauha on
vanha käsite Pohjolassa, ja jo ensimmäiset naiset, jotka tulivat valituksi eduskuntaan, pu-
huivat naisten katurauhasta. Olisiko nyt aika, olisiko tämä Me too -kampanja se riittävän
väkevä voima, joka tekisi lopun seksuaalisesta ahdistelusta, seksuaalisesta häirinnästä?
Olisiko nyt jo aika?

Me kansanedustajat vaikutamme asenteisiin, me vaikutamme ilmapiiriin, mutta me vai-
kutamme myös lainsäädäntöön. Ja lainsäädännössä on kieltämättä sitten ensimmäisten
naiskansanedustajien tapahtunut paljon. Seksuaalinen ahdistelu, fyysinen sellainen, on jo
21



Pöytäkirjan asiakohta PTK 136/2017 vp
laissa, mutta sanallinen häirintä ei. Monet naiset kohtaavat erilaista huorittelua, kuten su-
vakkihuorittelua netissä, ja myös kadulla ulkonäköä arvostellaan. Oikeusministeri Häkkä-
nen, voisitteko te ajatella, että myös tällainen sanallinen sukupuoleen kohdistuva häirintä
tulisi laissa kriminalisoiduksi?

15.34 Satu Hassi vihr (vastauspuheenvuoro): Arvoisa puhemies! Edustaja Tuppurainen
totesi saman asian, jonka minäkin halusin tuoda esille. Meillä on rikoslaissa rangaistavaksi
säädetty sellainen häirintä, joka sisältää koskettelua, siis käpälöinti. Mutta sellainen toistu-
vakaan häirintä, joka ei sisällä käpälöintiä, ei ole meillä rangaistavaa. Sitä voidaan työ-
suojeluasiana tarkastella, mutta se ei suojaa esimerkiksi koululaisia. Tämä muutos olisi
mielestäni tärkeä, samoin kuin se, että raiskauskriteeristössä rikoslaissa kriteeriksi otettai-
siin yksinkertaisesti suostumuksen puute.

Mutta haluaisin tuoda esille sen, miksi tämän asian laajuus on tullut niin monille yllä-
tyksenä, miksi niin moni on vaiennut. Se on juuri niin kuin edustaja Raassina totesi: niin
moni on saanut niin pahasti turpiin, on tullut suunnilleen lynkatuksi silloin, kun on ottanut
näitä asioita esille. Silloin, jos me oikeasti haluamme nollatoleranssin, meidän pitää tukea
ja auttaa myöskin niitä ihmisiä, [Puhemies koputtaa] jotka ottavat esille seksuaalisen häi-
rinnän.

15.35 Mika Niikko ps (vastauspuheenvuoro): Arvoisa puhemies! Seksuaalisesta häirin-
nästä ei ole pitkä askel seksuaaliseen hyväksikäyttöön, ja erityisesti huolestuttaa se, että
lapset eivät voi välttää pornografian ja monen muun materiaalin päätymistä jopa heidän
älypuhelimiinsa.

Näihin ylilyönteihin syyllistyvät usein myös yritykset. Eräs saamani palaute koski sel-
laista, että eräs äiti meni pienen lapsensa kanssa liikkeeseen ostamaan petivaatteita ja yllä-
tyksekseen hän huomasi, että siellä takaseinällä roikkui suuri Finlaysonin lakana, jossa oli
tämmöinen Tom of Finlandin niin sanottu taideteos, jossa mies alastomana esitti ylpeänä
elintään, ja äiti hämmästyneenä meni tietenkin sanomaan, että miten te kehtaatte pitää täl-
laisia julkaisuja täällä seinällä, kun tämä on perhekauppa. Hän ei saanut poistettua millään
muulla uhkauksella sitä lakanaa sieltä kuin sanomalla, että hän tekee rikosilmoituksen lap-
sen seksuaalisesta hyväksikäytöstä. Toinen esimerkki koskee sitä, että kuka tarvitsee nah-
kahousuisia homomiehiä kahvipaketeissaan, kun mennään ostamaan elintarvikkeita.

Nämä pienet esimerkit vain kertovat siitä, että suomalaisessa yhteiskunnassa on tapah-
tunut muutos. Meille tuputetaan tätä seksuaalisuutta joka paikassa, ja mielestäni [Puhe-
mies koputtaa] näin ei tulisi olla. Meidän tulisi tuntea vastuumme niistä rajoista, missä sitä
esitetään.

15.36 Hanna Kosonen kesk (vastauspuheenvuoro): Arvoisa herra puhemies! Olen aivan
samaa mieltä edustaja Toivolan kanssa. Aivan kaikki lainsäädäntö ei ole valmis, translaki
on muutettava. Me too -kampanjan seurauksena olemme valitettavasti nähneet, että seksu-
aalista häirintää on maassamme joka puolella eri työpaikoilla, harrastuksissa ja kouluissa.
On todella hyvä, että asia on tuotu esille, koska jokaisella häirinnän kohteeksi joutuneella
pitää olla keinot puuttua häirintään ja usko siihen, että näihin väärinkäytöksiin herätään ja
ne saadaan loppumaan. Heille, jotka toimivat väärin, tämä keskustelu ja kannanotot ovat
selkeä viesti siitä, että niin ei voi Suomessa eikä missään muuallakaan toimia. Tiedän tästä
talosta tapauksen, jossa häirintä on loppunut Me too -kampanjan alettua. Asenteiden täy-
22



Pöytäkirjan asiakohta PTK 136/2017 vp
tyy muuttua. Viimeistään tästä lähtien on oltava selvää, että seksuaalisesta häirinnästä jää
kiinni. On kyse toistemme arvostuksesta. Ollaan oikeasti kohteliaita toisillemme, arvoste-
taan toisiamme.

15.38 Jaana Laitinen-Pesola kok (vastauspuheenvuoro): Arvoisa puhemies! Olen itse
työskennellyt ammattialalla eli hoitotyössä, missä arvostelu, nimittely, ulkonäön kommen-
tointi ja jopa fyysisen koskemattomuuden rikkominen on ikävä kyllä tavallista. Siihen
syyllistyvät sekä kollegat että potilaat. Siihen syyllistyvät miehet ja naiset, ja häirintää ko-
kevat sekä miehet että naiset. On erittäin ahdistavaa, että ei saa tehdä työtään rauhassa.
Vaikka syy onkin aina ja vain siinä ihmisessä, joka päättää ahdistella ja käyttää fyysistä ja
henkistä väkivaltaa toista alistaakseen, tarvitaan esimerkiksi työpaikoille lisää pelisääntö-
jä ja ratkaisumalleja. Työpaikoilla on käyttäydyttävä asiallisesti. Onkin erittäin hyvä, että
työmarkkinajärjestöt kutsutaan mukaan tähän urakkaan ja tekemään työpaikoistamme pa-
rempia, vaikka loppujen lopuksi ratkaisu kyllä on jokaisessa meissä itsessämme, siinä, mi-
ten me käyttäydymme toisiamme kohti.

15.39 Ilkka Kantola sd (vastauspuheenvuoro): Arvoisa puhemies! Seksuaalinen häirintä
on yleisintä siellä, missä asenteet ja rakenteet ylläpitävät epätasa-arvoa miesten ja naisten
välillä. Mitä suurempaa on tuo epätasa-arvo, sitä todennäköisempää on, että seksuaalista
häirintää esiintyy ja sitä koetaan. Tasa-arvon puute ilmenee alistavina valtarakenteina.
Alistavat valtarakenteet siirtyvät myös ihmissuhteisiin. Seksuaalinen häirintä on yksi alis-
tamisen muoto. Seksuaalisen häirinnän nollatoleranssi ei heikennä ujojen poikien mahdol-
lisuuksia solmia kontaktia. Epävarmuutensa kanssa kamppaileva ujo poika on kovin kau-
kana asemasta, jossa hän haluaisi tai kykenisi alistamaan yhtään ketään.

Puhemies! Seksuaalisen häirinnän nollatoleranssi ei estä meitä ihmisiä kohtaamasta toi-
siamme tasa-arvoisina halaamalla, poskisuudelmin tai koskettamalla. Se ei kiellä meitä
katsomasta toisiamme silmiin samalta tasolta, tasa-arvoisina, ystävällisesti, kannustavasti
ja rakastavasti. Mutta, puhemies, seksuaalisen häirinnän nollatoleranssi kieltää meiltä hal-
veksivan puheen miehistä, naisista ja seksuaalisuudesta.

Toinen varapuhemies Arto Satonen:  Seuraavat debattipuheenvuorot: Parviainen Ulla,
Jokinen ja Haatainen, ja sen jälkeen ministerin vastauspuheenvuoro. Sen jälkeen keskuste-
lu on päättynyt.

15.40 Ulla Parviainen kesk (vastauspuheenvuoro): Arvoisa puhemies! Eduskunta on to-
dellakin työpaikka, ja me olemme tässä keskustelussa tuoneet selväksi sen, että täällä on
nollatoleranssi. Meiltä eduskunnasta löytyy todella hyvä ohje, "Ohje epäasiallisen kohte-
lun ja häirinnän estämiseksi". Siinä on kuvattu hyvin tarkkaan, mitä tarkoitetaan häirinnäl-
lä.

Nyt esitän kysymyksen siitä, kun vuonna 2015 kukaan syrjintää ja seksuaalista häirintää
kokeneista henkilöistä ei ole vienyt asiaa eteenpäin. Kysymys kuuluu: miksi tästä asiasta ei
kerrota työnantajan edustajalle, työsuojeluun tai esimerkiksi työterveyshuoltoon? Meidän
pitää löytää ne keinot, millä madalletaan kynnystä tämän asian eteenpäinviemiseksi, että
tämä asia saadaan kuntoon.
23



Pöytäkirjan asiakohta PTK 136/2017 vp
15.41 Kalle Jokinen kok (vastauspuheenvuoro): Arvoisa puhemies! Seksuaalinen häirin-
tä loukkaa ihmisen henkistä ja fyysistä koskemattomuutta, joka on täysin jakamaton arvo.
Seksuaalinen häirintä on vastenmielinen ja täydellisesti tuomittava ilmiö, jota on aivan
liian pitkään ollut yhteiskunnan eri aloilla, niin kodeissa, työpaikoissa kuin harrastuksissa-
kin, ja on hyvä, että nyt tästä asiasta keskustellaan. On välttämätöntä, että tämä ilmiö tuo-
mitaan täysin ja haetaan keinoja, joilla se kitketään vähitellen pois yhteiskunnasta ja ihmis-
ten elämästä.

Kaikkia ihmisiä, niin tyttöjä, naisia, poikia kuin miehiäkin, tulee tukea ja rohkaista tuo-
maan esiin näitä tapauksia, jotta ne saadaan käsittelyyn ja pois. Jokaisella ihmisellä on oi-
keus päättää omasta seksuaalisuudestaan ja elää ilman pelkoa siitä, että häneen kohdistuu
häirintää.

Kokoomuksen eduskuntaryhmässä on keskusteltu tästä asiasta. Kokoomuksen eduskun-
taryhmä tuomitsee täysin kaikenlaisen seksuaalisen häirinnän ja on valmis tukemaan kaik-
kia niitä keinoja, joilla tätä asiaa kitketään pois.

15.42 Tuula Haatainen sd (vastauspuheenvuoro): Arvoisa herra puhemies! Kiitän kaik-
kia kollegoita tästä hyvästä keskustelusta. Tämä on arvokasta siitä syystä, että tämä kes-
kustelu osoittaa, että pystymme yhdessä antamaan selkänojan ja tuen sille, että seksuaali-
nen häirintä voidaan kitkeä maastamme. Kiitos myös hallitukselle, että olette ryhtyneet toi-
menpiteisiin. Ministeri Lindström sanoi, että tärkeintä ei ole vain tämä keskustelu vaan se,
että on tavoite, jolla pääsemme päämääriin — olen aivan samaa mieltä. Kiitos kaikille näis-
tä hyvistä puheenvuoroista.

Suurin kiitos kuuluu kuitenkin niille naisille, jotka ovat rikkoneet tämän hiljaisuuden ja
ovat pistäneet itsensä likoon ja kertoneet sen, mistä he ovat vuosikaudet vaienneet, sillä jo-
kaisella ihmisellä pitää olla oikeus koskemattomuuteen, elää rauhassa. Tämä keskustelu on
vahvistanut sen, että me haluamme kaikki olla yhdessä muuttamassa ja tekemässä suurta
asennemuutosta ja käytöstapojen muutosta Suomessa.

Toinen varapuhemies Arto Satonen:  Ministeri Saarikko, 2 minuuttia.

15.43 Perhe- ja peruspalveluministeri Annika Saarikko: Arvoisa puhemies! Täällä on
kuultu paljon arvokkaita ja rohkeita puheenvuoroja. Minusta tuntuu, että tästä keskustelus-
ta jää jälki — tähän taloon, meihin kaikkiin ja toivottavasti myös suomalaiseen yhteiskun-
taan. Tämä keskustelu on osoittanut minusta poikkeuksellisen rikkaalla tavalla tämän vas-
tenmielisen ilmiön moninaisuuden. Tämä keskustelu palaa valtarakenteisiin, hiljaiseen hy-
väksyntään, vaikenemiseen, välinpitämättömyyteen ja myös naisen asemaan yhteiskun-
nassamme.

Erityisen arvokasta on ollut usean puheenvuoron näkökulmat lasten, nuorten ja haavoit-
tuvassa asemassa olevien ihmisten huomioimisesta. On hyvä myös, että emme ole puhu-
neet vain työelämästä ja oppilaitoksista emmekä edes kodeista, vaan olemme puhuneet
harrastamisesta, vapaa-ajasta, ja todenneet, että kaikkialla, missä seksuaalista häirintää ta-
pahtuu, se on menneen maailman hommaa. Näin ei sovi jatkaa.

Minusta tämä keskustelu — jossa on viitattu myös tämän ilmiön globaaliin taustaan, siis
tämän keskustelun herättäneen Me too -kampanjan taustaan — on ollut globaali silta maa-
ilman naisten välille, ja keskustelu on onneksi päätynyt koskemaan myös kaikkia sukupuo-
24



Pöytäkirjan asiakohta PTK 136/2017 vp
lia kohtaan kohdistunutta häirintää. Kaikki asiaan omassa elämässään törmänneet tietävät,
että keho muistaa ja mieli muistaa.

On hyvä huomioida ehkä tässä keskustelussa toistaiseksi pieneen asemaan jäänyt sosiaa-
lisen median tuoma muutos, uusi areena, jossa seksuaalista häirintää ja ahdistelua niin sa-
noin kuin kuvin voi tapahtua. Tähän ei tarvita enää kasvokkaista kohtaamista. On uusi
areena, jossa pitää tehdä yhtäläisesti työtä.

Hallituksen puolesta kiitän konkreettisista esityksistä keskustelussa niin työelämään
kuin muuhunkin liittyen, ja myös näihin oikeudellisiin kysymyksiin varmasti palataan, joi-
ta keskustelussa nousi esiin. Kiitämme myös hallituksen puolesta keskustelualoitteesta
edustaja Haataista. Totean, että tämä palaa pohjimmiltaan sittenkin lainsäädäntöön, toi-
menpiteisiin mutta kaikkein eniten käytöstapoihin ja sydämen sivistykseen.

Keskustelu päättyi.

Asian käsittely päättyi.
25


	7
	14.10
	14.26
	14.30
	14.34
	14.36
	14.37
	14.40
	14.43
	14.45
	14.47
	14.49
	14.51
	14.53
	14.54
	14.55
	14.56
	14.57
	14.59
	15.00
	15.01
	15.02
	15.04
	15.06
	15.08
	15.10
	15.11
	15.12
	15.14
	15.15
	15.16
	15.17
	15.18
	15.20
	15.21
	15.22
	15.23
	15.24
	15.25
	15.27
	15.28
	15.29
	15.30
	15.31
	15.33
	15.34
	15.35
	15.36
	15.38
	15.39
	15.40
	15.41
	15.42
	15.43


