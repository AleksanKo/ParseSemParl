















































DEM34C3.tmp.xml


Pöytäkirjan asiakohta PTK 56/2019 vp
Pöytäkirjan asiakohta 

PTK 56/2019 vp

Täysistunto

Torstai 24.10.2019 klo 15.59—19.55

6. Lakialoite laeiksi työntekijän eläkelain 98 §:n väliaikaisesta muuttamisesta ja maatalo-
usyrittäjän eläkelain 85 §:n, merimieseläkelain 102 §:n ja yrittäjän eläkelain 90 §:n muut-
tamisesta

Lakialoite LA 7/2019 vp Kimmo Kiljunen sd ym.

Lähetekeskustelu

Puhemies Matti Vanhanen: Lähetekeskustelua varten esitellään päiväjärjestyksen 6.
asia. Puhemiesneuvosto ehdottaa, että asia lähetetään sosiaali- ja terveysvaliokuntaan. 

Tämän asian yhteydessä sallitaan keskustelu myös päiväjärjestyksen 7. asiasta. Myön-
nän ensin puheenvuorot aloitteiden tekijöille, edustajalle Kiljunen ja sitten edustajalle Elo-
maa.

Keskustelu

17.38 Kimmo Kiljunen sd (esittelypuheenvuoro): Arvoisa puhemies! Eläkkeensaajat
ovat Suomessa ainoa tulonsaajaryhmä, jonka elintaso lakisääteisesti laskee, kiitos vuonna
1995 hyväksytyn työeläkeindeksin — kansankielellä sitä kutsutaan taitetuksi indeksiksi.
On hyvä muistaa, että työeläke on Suomessa lakisääteinen vanhuuseläke. Kansaneläke ja
takuueläke, joista täällä myöskin paljon puhutaan ja on syytäkin puhua, ovat perusturvaa.
Varsinainen vanhuuseläke Suomessa on ansiosidonnainen työeläkejärjestelmä. 98 prosent-
tia kaikista yli 65-vuotiaista saa työeläkettä.

Arvoisa puhemies! Meillä on nyt täällä käsittelyssä tekemämme lakialoite 7/2019, jon-
ka ideana on kumota tämä taitettu indeksi ja palauttaa puoliväli-indeksi, joka oli siis voi-
massa silloin 1995 ennen taitetun indeksin käyttöönottoa. Lakialoite kuitenkin esittää sen
indeksirakennetta sikäli muutettavaksi, että kaksi kolmasosaa siitä korotusvarasta olisi eu-
rokorotuksia ja kolmasosa olisi tätä niin sanottua perinteistä prosenttikorotusta. Tällä täh-
dätään siis siihen, että tämä kaventaisi tuloeroja, mikä on myöskin hallitusohjelman mu-
kaista toimintaa tässä suhteessa. Ajatuksena on myöskin, jotta saisimme käsityksen, miten
tämä uusi indeksijärjestelmä toimisi, että se säädettäisiin ensi vaiheessa kymmenen vuo-
den määräajaksi, jolla saataisiin siitä kokemuksia sekä itse eläkejärjestelmän rahoituksel-
lisen kestävyyden näkökulmasta että eläkkeiden kehittymisen kannalta.

Arvoisa puhemies! Tämä ei ole ensimmäinen kerta, kun tässä salissa keskustellaan tai-
tetun indeksin kumoamisesta. Tämä on kolmas kerta. Ensimmäisen kerran tästä käytiin lä-
hetekeskustelu vuonna 1997 kansanedustaja Seppo Kanervan tekemän aloitteen pohjalta.
Se eteni valiokuntaan, mutta kyseinen erityisvaliokunta ei ottanut sitä koskaan käsittelyyn.
Toisen kerran tässä salissa keskusteltiin taitetun indeksin kumoamisesta asiasta tehdyn
kansalaisaloitteen pohjalta keväällä 2016. Kansalaisaloite oli saanut 85 000 allekirjoitusta
— siihen mennessä se oli muuten kaikista teemoista ja aiheista toiseksi eniten allekirjoi-
 Tarkistettu
4.0



Pöytäkirjan asiakohta PTK 56/2019 vp
tuksia saanut kansanaloite. Eduskunta ei kuitenkaan hyväksynyt sitä kansalaisaloitetta,
hylkäsi sen. Seurasin hyvin, hyvin huolella sitä keskustelua tässä salissa ja muistan, että
täällä oli ainoastaan kaksi edustajaa, jotka olivat valmiita indeksin korjaamiseen ja puoli-
väli-indeksin palauttamiseen: edustajat Sari Tanus ja edustaja Jukka Gustafsson. He olivat
ainoat, jotka olivat valmiita nimenomaan toimimaan siihen suuntaan, että tämä puoliväli-
indeksi tulisi käyttöön. Sosiaalidemokraattinen eduskuntaryhmä tosin teki vastalauseen,
jossa tähdättiin eläkeläisten köyhyyspoliittiseen ohjelmaan, ja osittain sen helmiähän me
nyt nautimme, kun tarkastelemme tätä nykyistä hallitusohjelmaa.

Minä kuitenkin arvostan, että meillä on täällä tänään kaksi lakialoitetta taitetun indeksin
kumoamisesta. En tiedä, onko ihan koko perussuomalaisten eduskuntaryhmä sitä ollut al-
lekirjoittamassa, mutta iso joukko. Lähestyin perussuomalaisia myöskin tällä yhteisellä
aloitteella — meitä on kymmenen kansanedustajaa eri puolueista tämän aloitteen takana,
jota minä tässä parhaillani esittelen — mutta perussuomalaiset eivät halunneet tähän liittyä
vaan tekivät oman aloitteensa. Hyvä niin, erinomaista on sekin. Haluaisin kuitenkin muis-
tuttaa, että pari vuotta sitten kun täällä salissa keskusteltiin taitetusta indeksistä, niin perus-
suomalaiset hylkäsivät silloin tehdyn kansalaisaloitteen yksimielisesti. [Toimi Kankaan-
niemi: Kuten kaikki muutkin!]

Arvoisa puhemies! Eläkkeensaajilla on myöskin toinen ominaispiirre: se on se väestö-
ryhmä, jonka etuuksia on viimeisen 25 vuoden aikana heikennetty enemmän kuin minkään
toisen väestöryhmän. Viimeisen 25 vuoden aikana on heikennetty erityyppisesti ikäihmis-
ten, eläkkeensaajien etuuksia. Nyt meillä on ensimmäisen kerran muutos, kun katsotaan
tätä Rinteen hallituksen ohjelmaa. Ensimmäisen kerran meillä on hallitus, joka on oikaise-
massa tätä kierrettä ja on nimenomaan kohdentamassa toimenpiteitä ikäihmisten hyväksi.
Tässä on aito näkökulmamuutos. Edellinen Sipilän hallitus omassa ohjelmassaan piti
ikäihmisiä, väestön ikääntymistä suurimpana taloudellisen kilpailukyvyn esteenä suoma-
laisessa yhteiskunnassa. Suurimpana heikkoutena suomalaisessa yhteiskunnassa, Sipilän
hallitusohjelman ensimmäisellä sivulla näkyy, oli väestön ikääntyminen. Rinteen hallitus-
ohjelmassa sanotaan täysin päinvastoin: ikääntyneet ihmiset ovat voimavara Suomelle, ke-
nenkään ei pidä pelätä vanhenemista. Siihen on myöskin ohjelma, joka näkyy selkeästi hoi-
tajamitoituksesta, vanhusasiavaltuutetusta, kiireellisesti lääkärin vastaanotolle pääsystä,
tuhannesta lääkäristä ja niin edelleen. On konkreettisia ehdotuksia, joilla pyritään nyt
ikäihmisten asemaa parantamaan, ja on siellä myöskin ehdotus siitä, että eläketurvaan,
kaikkein pienimpiin eläkkeisiin eli takuueläkkeisiin ja kansaneläkkeisiin tehdään korotuk-
set. Tässä budjettiesityksessähän me näemme sen. Ensimmäinen askel sillä tiellä on, että
50 euroa takuueläkkeeseen ja 34 euroa kansaneläkkeeseen, jolloin valtion budjetin kautta
pyritään [Toimi Kankaanniemi: Vähän vanhoja muistetaan!] nimenomaan nyt sitten näi-
hin pienimpiin eläkkeisiin pääsemään kiinni.

Arvoisa puhemies! Tässä yhteydessä on syytä muistaa se, että takuueläke ja kansanelä-
ke eivät ole Suomessa vanhuuseläkkeitä. 80 prosenttia täyttä kansaneläkettä saavista eli ta-
kuueläkeläisistä on alle 65-vuotiaita ihmisiä. Meillä on enemmän täyttä kansaneläkettä
saavia alle 40-vuotiaita kuin yli 65-vuotiaita. On tärkeätä, että näihin kaikkein haavoittu-
vimpiin eläkkeisiin — työkyvyttömyyseläkkeeseen, josta on kysymys — siirretään voima-
varaa ja panostetaan, mutta se ei ratkaise tätä ongelmaa eläkkeensaajien köyhtymisestä, tu-
lotason tietoisesta laskemisesta, jonka nimenomaan vanhuuseläkejärjestelmässä, työeläke-
järjestelmässä, oleva indeksi aiheuttaa.
2



Pöytäkirjan asiakohta PTK 56/2019 vp
Arvoisa puhemies! Miksi meillä aikoinaan otettiin taitettu indeksi käyttöön? Mikä sii-
hen oli syynä? Siihen oli syynä silloinen tilanne, ei ainoastaan laman jälkeinen tilanne vaan
ennen kaikkea väestöennusteet, jotka kertoivat, että seuraavan 10—15 vuoden aikana suu-
ret ikäluokat siirtyvät eläkkeelle, eläkepommi uhkaa suomalaista eläkejärjestelmää ja mei-
dän on tehtävä jotakin. Lakiteksti sanoo suoraan, että tämän taitetun indeksin tehtävänä on
laskea eläketasoja varmistaaksemme eläkejärjestelmän rahoituksellisen kestävyyden. Se
on ollut sen tavoitteena nyt lähes neljännesvuosisadan. Mitä on tapahtunut? On tapahtunut
se, että eläkemenot meillä ovat kaksinkertaistuneet 13 miljardista eurosta 27 miljardiin eu-
roon — puhun siis työeläkkeistä — ja eläkerahastot, joiden tehtävänä oli nimenomaan tur-
vata se tilanne, että kun suuret ikäluokat siirtyvät eläkkeelle, niin meillä on voimavaraa
purkaa tarvittaessa niitä rahastoja, ovat kasvaneet 36 miljardista eurosta tämän päivän 205
miljardiin euroon. Eläkerahastot olivat 38 prosenttia bruttokansantuotteesta vuonna 95, nyt
käytännössä jo 100 prosenttia. Räjähdysmäisen nopea kasvu, keskimäärin 8 miljardia eu-
roa vuodessa vuodesta 95 vuoteen 2019. Eläkerahastot ovat kasvaneet vuoteen 2015 men-
nessä täysin koskemattomina — täysin koskemattomina, koska työeläkemenot olivat pie-
nemmät kuin työeläkemaksut. Sen jälkeen keskimäärin vuosittain on 800 miljoonaa euroa
käytetty korkotuloista eli siitä 8 miljardin euron kasvusta, minkä rahastot ovat saaneet ai-
kaiseksi.

Nyt on laskelma siitä — Eläketurvakeskuksen toimitusjohtaja Mikko Kautto on tämän
laskelman tehnyt — että tämä puoliväli-indeksin palauttaminen tarkoittaisi sitä, että vuon-
na 2030 eläkemeno olisi miljardi euroa korkeampi kuin käyttämällä tätä puhdasta taitettua
indeksiä. Arkikielellä se tarkoittaa sitä, että siinä vaiheessa, kun on oletettavaa, että rahas-
tot kasvavat edelleenkin 8 miljardia euroa vuosittain keskimäärin, niin ne kasvavatkin vain
7 miljardia euroa. Ehkä on ihan hyvä muistutuksena katsoa, mikä juuri nyt on tilanne. Vuo-
denvaihteessa työeläkkeisiin tulee 1,2 prosentin indeksikorotus, joka tarkoittaa eläkeme-
noissa noin 300:aa miljoonaa euroa. Viime vuoden lopusta tähän päivään eläkerahastot
ovat kasvaneet 193 miljardista eurosta 205 miljardiin euroon eli yli 12 miljardia euroa.
Nämä ovat ne suhteet, millä me toimimme. Meillä on valtava voimavara käytettävissä, ja
nyt tällä lakialoitteella tähdätään siihen, että me käytämme [Puhemies koputtaa] niitä elä-
kerahoja siihen, mihin ne on tarkoitettukin, eli eläkkeisiin. Sen takia toivon hyvää käsitte-
lyä tälle asialle.

17.49 Ritva Elomaa ps (esittelypuheenvuoro): Arvoisa puhemies! Suomalaisten talous-
vaikeudet ovat yleistyneet hälyttävää tahtia viime vuosien aikana. Ongelmia on kaikissa
väestöryhmissä, mutta pienituloisten eläkeläisten tilanne on erityisen vakava. Eläkeläisten
keskuudessa yleistyneet maksuhäiriömerkinnät antavat vahvan signaalin, että jotain on pa-
hasti pielessä. Yksi keskeinen syy tähän on se, että eläkkeiden korotukset eivät ole pysy-
neet elinkustannusten nousun vauhdissa, ja tämä tilanne on jatkunut pitkään. Perussuoma-
laiset ovat esittäneet moneen kertaan pienituloisten eläkeläisten aseman parantamista, ja
tulevassa varjobudjetissa tämäkin tulee näkymään vahvasti. Tästä johtuen päätin laatia tä-
nään keskustelussa olevan lakialoitteen puoliväli-indeksin palauttamisesta.

Tällä hetkellä voimassa on taitettu indeksi, jossa eläkkeiden hintatason muutoksen pai-
noarvo on 80 prosenttia ja ansiotason muutoksen painoarvo 20 prosenttia. Nykyiseen käy-
täntöön siirryttiin vuonna 1996, ja päätöksen taustalla oli eläkemenojen hillitseminen.
Muutoksen seuraukset ovat nähtävissä nyt. Eläkeläisköyhyys on lisääntynyt tuntuvasti.
Eläkkeiden riittämistä on peilattava arjen tosiasiallisiin menoihin. Ruoka, lääkkeet ja asu-
3



Pöytäkirjan asiakohta PTK 56/2019 vp
minen, sähkölaskut mukaan lukien, ovat kallistuneet vuosi vuodelta, ja tilanne on päätynyt
siihen pisteeseen, että pienituloisimmat eläkeläiset ovat vaikeuksissa. Viesti on selvä: tai-
tettuun indeksiin nojaavat korotukset eivät riitä turvaamaan eläkeläisille riittävää ostovoi-
maa pitkässä juoksussa, ja eläkkeiden kehitys ei pysy palkkakehityksen perässä.

Työeläkkeen tarkoitus on turvata tietty työuran ansioihin perustuva tulotaso työeläk-
keensaajille, mutta tällä hetkellä Eläketurvakeskuksen mukaan peräti 40 prosentilla eläke-
läisistä eläke jää alle 1 250 euroon kuukaudessa. Sillä pärjääminen on todella haastavaa,
jos mahdollistakaan tämän päivän hinnoilla. Miettikää, ketkä meistä tulisivat toimeen tällä
1 250 eurolla.

Puoliväli-indeksissä hinta- ja ansiotason muutosten painoarvo on 50 prosenttia maksus-
sa olevaa eläkettä tarkistettaessa. Tämä olisi oikeudenmukaisempi tapa määrittää eläkkei-
den taso vastaamaan tosielämän kustannuskehitystä. Esitän aloitteessa puoliväli-indeksin
soveltamista kaikkiin työeläkkeisiin aina 1 500 euroon saakka. Tarkoituksena on erityises-
ti pienituloisten eläkeläisten taloudellisen tilanteen parantaminen. Totta kai voisi ajatella,
että yläkatto voitaisiin nostaa 2 000—2 500:aankin, mutta pitää ajatella, että varsinkin
nämä aivan pienituloiset työeläkkeellä olevat ovat todella suuressa ahdingossa nyt.

Aloitteeni sai vahvan tuen perussuomalaisilta kansanedustajilta, ja se on linjassa puo-
lueemme ajaman sinivalkoisen ja oikeudenmukaisen politiikan kanssa. Toivon, että eläke-
läisköyhyys hetkauttaa myös hallituksessa ja siellä ryhdytään toimiin eläkeläisköyhyyden
vähentämiseksi ja eläkeläisten ostovoiman turvaamiseksi. Takuueläkkeiden nimelliset ko-
rotukset eivät riitä, ja tarvitaan kovempia toimia, kuten tämä ehdottamani indeksiuudistus.

Edustaja Kiljunen on myös lakialoitteellaan nostanut tämän eläkeläisten tilanteen vah-
vasti esille, ja kiitän häntä siitä. Totean myös, että historian aikana me perussuomalaiset
olemme olleet hallituksessa kaksi vuotta, ja tämä hallitustaakka ei ole kovin suuri, sillä me-
hän emme ole hallituksessa enää. Toiset eivät halunneet meitä, ja tilanne tuli sellaiseksi,
että siellä tuli asioita, joita emme olisi hyväksyneetkään. Me esitimme omat esityksemme,
ja niitä ei haluttu toteuttaa. Joten syntilista meidän kohdallamme on hieman pienempi kuin
esimerkiksi SDP:n, joka on ollut historian valossa erittäin usein hallituksessa ja myös oli
tuomassa tämän taitetun indeksin — joka on voimassa tälläkin hetkellä — nykypäivään,
elikkä se on nyt ollut voimassa vuodesta 96. — Kiitos.

17.54 Sari Tanus kd: Arvoisa puhemies! Hyvät kuulijat! Olen erittäin iloinen, että lakia-
loitteet puoliväli-indeksin käyttöönotosta ovat vihdoin täällä salissa keskustelussa. Vain
kolme vuotta sitten kävimme keskustelua Senioriliikkeen alulle panemasta ja yli 80 000
kansalaisen allekirjoittamasta kansalaisaloitteesta, joka vaati työeläkeindeksin muuttamis-
ta palkkatasoindeksiksi. Siis vaadittiin taitetun indeksin poistamista.

Kolme vuotta sitten aloite ei edennyt, ja minun täytyy nyt edustaja Kiljuselle vähän tar-
kentaa paikalla olleena, [Leena Meri: Hyvä!] että minun lisäkseni yksikään toinen kansan-
edustaja ei nähnyt muutosta tarpeelliseksi, ei ainakaan niin, että olisi sen ääneen sanonut
tässä salissa. [Toimi Kankaanniemi: Totta on näin!] Tein tuolloin aloitteen käsittelyn aika-
na myös niin sanotun kompromissiesityksen, jossa esitin taitetun indeksin muuttamista ni-
menomaan puoliväli-indeksiksi. [Juho Eerola: Se on hyvä niin!] Tätäkään esitystä ei kui-
tenkaan kannatettu. Esitin tuolloin myös lausumaa, jossa hallitusta edellytettiin ryhtymään
toimiin, siis aloittamaan eri osapuolten kanssa neuvottelut pienten työeläkkeiden tason ko-
rottamiseksi. Sekään esitys ei valitettavasti tuolloin edennyt.
4



Pöytäkirjan asiakohta PTK 56/2019 vp
Suomen Senioriliikkeen varapuheenjohtajana haluan nyt muistuttaa, mistä on kyse. Ei
ole kyse jostain teknisestä muutoksesta, ei vaalikampanjasta tai äänestäjien kosiskelusta.
On kyse siitä, että valtava joukko suomalaisia eläkeläisiä on vuosien ajan saanut tulla toi-
meen paljon pienemmällä eläkkeellä kuin heillä olisi ilman taitetun indeksin käyttöönot-
toa. Joidenkin kohdalla se valitettavasti tarkoittaa selviytymistä köyhyysrajoilla, kituutta-
mista päivästä toiseen. Ymmärrän oikein hyvin eläkeläisten ärtymyksen ja kiukun. He ovat
ihmisiä, jotka ovat rakentaneet suomalaista yhteiskuntaa, maksaneet veronsa ja eläkemak-
sunsa. Keskimääräistä 1 500 euron työeläkettä nauttivaa seniorikansalaista voi ymmärret-
tävästi harmittaa suuresti, kun hän lukee eläkerahastojen paisumisesta nyt jo lähes 10 mil-
jardin vuosivauhdilla, ainakin 7—8 miljardin. Rahastojen arvo on nyt jo huimat 207 mil-
jardia euroa.

Kun päätös taitetusta indeksistä tehtiin, Suomi oli ollut monta vuotta suuressa lamassa,
joka oli saanut meidät kuilun partaalle. Vuodesta 90 vuoteen 1995 valtionvelka oli räjäh-
tänyt 9,5 miljardista yli 60 miljardiin euroon, oltiin paniikissa. Lipposen hallitus otti käyt-
töön taitetun indeksin. Valtionvelka oli tuolloin siis 60 miljardia ja eläkerahastoissa oli alle
40 miljardia. Nyt yli 20 vuotta myöhemmin valtionvelka on reilut 100 miljardia euroa mut-
ta eläkerahastot ovat jo yli 200 miljardia euroa. 20 vuotta on puhuttu, että eläkevarat hupe-
nevat eivätkä tulevat sukupolvet saa koskaan eläkkeitään. Siitä on tullut totuus, jota edel-
leen ruokitaan, ja syytä tähän on vaikea ymmärtää. Kun rahastojen arvo oli 40 miljardia, 5
prosentin tuotto tarkoitti 2:ta miljardia vuodessa. Nyt kun rahastojen arvo on yli 200 mil-
jardia, kasvaa rahasto samoilla prosenteilla jo 10 miljardia euroa vuodessa — viime vuo-
sina ainakin lähes tätä.

Valtion velkaantumisesta puhutaan tässä salissa lähes joka päivä. Kukaan ei kuitenkaan
muista mainita, että samanaikaisesti, kun lainaamme rahaa pitääksemme huolta muun
muassa eläkeläisistämme, ovat eläkerahastot kasvaneet 2,5-kertaisella vauhdilla valtion-
velkaan nähden. Usein puhutaan 600—700 miljardin eläkevastuista. Luku on teoreettinen.
Jatkossakin valtaosa eläkemenoista rahoitetaan eläkemaksuilla ja niitä voitaisiin rahoittaa
enemmän myös rahastojen tuotoilla. Tuo 700 miljardia tarvittaisiin, jos me kaikki päättäi-
simme jäädä eläkkeelle yhtä aikaa eikä kukaan enää tekisi töitä.

Indeksikeskusteluun on tarkoituksellisesti sotkettu mukaan myös kansan- ja takuueläk-
keet. Puhutaan kuitenkin täysin eri asioista. Työeläke on ansiosidonnainen, kansaneläke ei.
Työeläke maksetaan eläkerahastoista, kansaneläke budjetista. Väitettäessä, että indeksi-
muutos olisi epäoikeudenmukainen ja tekisi eläkeläisistä rikkaita, kannattaa muistaa, että
Suomessa satojatuhansia eläkeläisiä elää köyhyysrajan alapuolella tai sen tuntumassa. Toi-
saalta on kuitenkin hyvä, että indeksikeskustelu on nostanut esille pelkällä kansaneläkkeel-
lä sinnittelevät eläkeläiset. Lisärahat alimpien eläkkeiden korottamiseen voisivat löytyä
osittain vaikkapa niistä verotuloista, jotka saadaan, kun työeläkkeet kasvavat.

On hämmentävää, ettei ole olemassa laskelmia siitä, minkälaiset vaikutukset indeksi-
muutoksella olisi kansantalouteen. Pitäisi olla helposti laskettavissa, kuinka paljon uusia
työpaikkoja syntyisi, jos eläkeläisten ostovoima kasvaisi ja he saisivat heille tarkoitetut
eläkesäästöt siihen käyttöön, mihin ne on säästetty. Syntyisi ostovoimaa, työpaikkoja, ve-
rotuloja, säästyisi asumistuki- ja muita sosiaalimenoja, menoja, joita nyt rahoitetaan osin
lainarahalla. Mikä tärkeintä, eläkeläiset saisivat sen toimeentulon, joka heille kuuluu. He
ovat tehneet työnsä ja rakentaneet tämän maan hyvinvoinnin.

On selvää, että pienituloisimpia eläkeläisiä ajatellen tasokorotuksia eläkkeisiin tulee
tehdä reilusti. Eläkeläisköyhyys on saatava poistettua. Kaikkia työeläkettä saavia eläkeläi-
5



Pöytäkirjan asiakohta PTK 56/2019 vp
siä koskevaa, taitetun indeksin poistavaa lakialoitetta esitetään alkuun kymmenen vuotta
kestäväksi. Kymmenen vuotta on riittävän pitkä aika nähdä, miten indeksi vaikuttaa, ja sa-
malla riittävän lyhyt aika, jotta kehitykseen voidaan reagoida.

Kaksi vuotta sitten taitetun indeksin poistoa vastustettiin muun muassa siksi, että se suo-
sisi suuria eläkkeitä saavia. Toiseksi moitetta tuli siitä, etteivät pienimpiä eläkkeitä saavat
hyötyisi muutoksesta. On selvää, että jos ei saa työeläkettä, ei voi myöskään hyötyä työ-
eläkeindeksin muutoksesta. Nyt esitetyssä mallissa on huomioitu myös pienimpiä työeläk-
keitä saavat, koska heidän eläkkeisiinsä korotus tulisi suhteellisesti suurempana kuin suu-
ria eläkkeitä saavilla.

Arvoisa herra puhemies! Toivon, että mahdollisimman moni salissa olija suhtautuu näi-
hin lakialoitteisiin suurella vakavuudella ja antaa kannatusta. Indeksimuutos ei ole kenel-
täkään pois, se ei vaaranna nykyistä eläkejärjestelmää, mutta sen positiiviset vaikutukset
niin eläkeläisten talouteen kuin koko yhteiskunnalle ovat merkittävät. [Puhemies koput-
taa] Kannatan taitetun indeksin poistamiseen ja puoliväli-indeksin käyttöön ottamiseen
tähtääviä lakialoitteita. Itse olen edustaja Kiljusen avaamassa lakialoitteessa mukana. Siitä
aloitteesta hyötyisivät kaikki.

Toinen varapuhemies Juho Eerola: Arvoisat edustajat, puhemies Vanhanen tuossa hetki
sitten lupasi debattia aiheesta, ja sen minä nyt avaan. Painakaa V-painiketta.

18.03 Jukka Gustafsson sd (vastauspuheenvuoro): Arvoisa puhemies! Olen ilmeisesti
paikalla olevista edustajista ollut pisimpään kansanedustajana ja olen vastannut tuhansia
kertoja kansalaisille, mitä Jukka teet meidän työeläkejärjestelmän korjaamiseksi ja eläke-
läisten aseman parantamiseksi — siis tuhansia kertoja. Se on kivi, joka hiertää voimak-
kaasti kansalaisten, ikäihmisten keskuudessa. Ja sen ymmärrämme, niin kuin Kiljunen sa-
noi, että tämä nykyjärjestelmä lakisääteisesti köyhdyttää eläkeläisiä. Sen vuoksi olen sitä
mieltä, että tämä esitys, puoliväli-indeksi, on realistinen, oikeudenmukainen ja siihen on
olemassa rahaa. Ja se nostaa ostovoimaa. Se ei ole keneltäkään pois. Se luultavasti sen
kymmenen vuoden aikana toisi tuhansia työpaikkoja ostovoiman lisääntymisen myötä.
[Puhemies koputtaa]

Kyllä nämä perusteet, mitkä kerkiää tässä minuutissa sanoa, jo riittää.

Toinen varapuhemies Juho Eerola: Hienoa. Pidetään tästä minuutista kiinni. Se oli mai-
nio esimerkki.

18.04 Toimi Kankaanniemi ps (vastauspuheenvuoro): Arvoisa puhemies! Edustaja Ta-
nus piti puheenvuoron, joka oli täyttä asiaa, mutta sen sijaan edustaja Kiljunen muisteli
asioita hieman valikoiden. Ensinnäkin se kansalaisaloite, joka täällä käsiteltiin maaliskuus-
sa 17. Se sisälsi siirtymisen sataprosenttisesti palkkaindeksiin, ja heti. Se olisi ollut aika iso
hyppy. Sen tähden edustaja Elomaan aloite on realistinen ja erinomaisen hyvä. Se suosii
puhtaasti pienimpiä työeläkkeensaajia.

Sitten täytyy tietysti sanoa, että sosiaalidemokraatit ovat tämän vaalikauden lopussa —
jos tämä eduskunta nyt istuu ja hallitus seisoo 2023 asti — vuodesta 1995 alkaen, jolloin
tätä indeksiä heikensitte, olleet hallituksessa 20 vuotta ja vain 8 vuotta poissa. [Puhemies
koputtaa] Perussuomalaiset ovat olleet 2 vuotta. Kummalla olisi ollut enemmän aikaa hoi-
6



Pöytäkirjan asiakohta PTK 56/2019 vp
taa tämä asia kuntoon? [Jukka Gustafsson: Onks tämä nyt aika syytellä toisia? — Perus-
suomalaisten ryhmästä: Kiljunen aloitti!]

18.05 Kimmo Kiljunen sd (vastauspuheenvuoro): Arvoisa puhemies! Meidän ei kai kui-
tenkaan kannata käydä pitkää keskustelua siitä, minkätyyppisiä aloitteita tästä taitetusta in-
deksistä on tehty tässä eduskunnassa. Niitä on tehty erittäin vähän. Niin kuin sanottu, nyt
on tavallaan kolme lakialoitetta tehty ja yhden kerran täällä on ollut kansalaisaloite, jonka
tehtävänä oli avata keskustelu taitetusta indeksistä, ja siinä suhteessa on tärkeätä huomioi-
da, että meitä on täällä nyt yli 30 kansanedustajaa, jotka haluamme avata tämän keskuste-
lun. Eli ihan turha oikeastaan on nyt mennä siihen sanomaan sitä, kuka on tehnyt mitäkin
matkojen varrella. Liian vähän on tehty, ei ole huomattu sitä, että kyllä, 95 ongelmana oli
se, että meidän eläkejärjestelmän rahoituksellinen kestävyys oli eläkepommin ja suurten
ikäluokkien vuoksi hankalassa raossa.

Tänä päivänä Mercer Global Pension Indexin pohjalta kun arvioidaan maailman eläke-
järjestelmiä, Suomen eläkejärjestelmä on yksi maailman parhaista. [Toimi Kankaanniemi:
Totta!] Eli meillä eläkejärjestelmä voi hyvin, eläkkeensaajista merkittävä osa voi huonosti
— ja nyt on kysymys siitä, että rahoja on säilötty [Puhemies koputtaa] noihin rahastoihin.
Niitä täytyy ottaa nyt käyttöön, siihen käyttöön, mihin ne on tarkoitettu, [Puhemies koput-
taa] eli eläkkeisiin. [Toimi Kankaanniemi: Mitä hallitus tekee?]

Toinen varapuhemies Juho Eerola: Vielä edustaja Meri, ja sitten otetaan muitakin puo-
lueita mukaan.

18.06 Leena Meri ps (vastauspuheenvuoro): Arvoisa puhemies! Henkilökohtaisesti saan
kanssa valtavasti postia tästä erityisesti pieni- ja keskituloisilta eläkeläisiltä, ja he ovat ko-
vin huolissaan siitä, miten heidän rahat riittävät. Ja tietysti tähän olisi hyvinkin nopeita rat-
kaisuja, joita hallituspuolueet olisivat voineet vaikka tässäkin talousarviossa jo esittää.
Lääkeomavastuun poisto vaikuttaa vielä paremmin verotukseen, asumisen kuluihin, koska
ihmisiähän kiinnostaa se, mikä jää käteen. Se on heille sinänsä sama, mitä kautta se tulee.

Ja mielelläni näkisin, että tämä perussuomalaisten Elomaan aloite etenisi, koska tuossa
Kiljusen aloitteessa on vähän tiettyjä ongelmakohtia. Mutta se minun täytyy sanoa, että
kun edustaja Kiljunen aloitti tämän muistelemisen, niin nyt toivoisin, että kun teillä on so-
siaali- ja terveysministerin salkku, jälleen kerran, ja te olette hallituksessa, niin puhukaa
teidän ministerille. [Jukka Gustafsson: Näin teemme!]

18.07 Anu Vehviläinen kesk (vastauspuheenvuoro): Arvoisa puhemies! Tänään on juuri
valmistunut sosiaali- ja terveysvaliokunnasta pieniä eläkkeitä koskeva korotusesitys: 50
euroa takuueläkkeeseen ja 34 euroa kansaneläkkeeseen. Ja haluan todeta edustaja Kiljusel-
le, kun te ette ollut viime vaalikaudella täällä, että ei se nyt niin mustaa kyllä ollut, silloin
korotettiin kolme kertaa takuueläkettä, yhteensä 47 euron edestä.

Sitten vähän tämmöinen poliittisempi arvio tähän tilanteeseen. Minä ymmärrän näitä
aloitteita hyvin, että täällä kannetaan huolta pienistä ja keskisuuristakin eläkkeistä, mutta
haluan todeta sen, että 2016 Ylen eduskuntaryhmille tekemässä kyselyssä yksikään puolue
ei kannattanut eläkeindeksin muuttamista. Ei yksikään puolue. Tämän sanon sen takia täs-
sä yhteydessä, koska arvelen, että ei ole realismia, että tämä asia muuttuisi, vaikka täällä on
tehty nytten kaksi aloitetta.
7



Pöytäkirjan asiakohta PTK 56/2019 vp
Sitten huomiona totean, että perussuomalaisten aloitteesta puuttui teidän puheenjohta-
jistonne nimiä. En tiedä, [Puhemies koputtaa] onko se tarkoituksellista vai vahinko.

18.08 Markku Eestilä kok (vastauspuheenvuoro): Arvoisa puhemies! Eläkeläisten toi-
meentulossa on oman käsitykseni mukaan tapahtunut tällä vuosikymmenellä muutoksia ja
eläkeläisköyhyys on tosiasia. Meidän pitäisi analysoida yhdessä, mistä tämä johtuu. Totta
kai kyseessä on ensisijaisesti eläkkeiden taso, sitten on eläkeläisten verotus eli verotuksen
taso, ja sitten on eläkeläisten todellinen kulutus, eli jos arvioidaan, mihin eläkeläiset käyt-
tävät rahansa, niin he käyttävät suhteellisesti palkansaajia enemmän asumiseen ja tervey-
denhuoltoon ja osassa maata myös liikenteeseen.

Tämä on iso kokonaisuus, ja tämä aloite on hyvä, ja itse olen sen periaatteellisesti kir-
joittanut sen takia, että minulla säilyy puheoikeus ja ikään kuin oikeus jatkojalostaa näitä
edustaja Kiljusen ja edustaja Elomaan tekemiä aloitteita.

Oma kantani on myös kokoomuksen kanta, eli kokoomus ehdottaa, että perustetaan par-
lamentaarinen korkean tason työryhmä, joka tutkii työeläkejärjestelmän kestävyyden [Pu-
hemies koputtaa] indekseineen, eläkeläisten todelliset kulut ja eläkeläisten verotuksen sa-
malla kertaa. Silloin saamme kokonaiskuvan luotettavasti.

18.10 Raimo Piirainen sd (vastauspuheenvuoro): Arvoisa puhemies! Minäkin tämän
edustaja Kiljusen lakiesityksen allekirjoittajana haluan muutaman sanan tähän asiaan sa-
noa.

Kaikista merkittävintähän olisi tietenkin se, että pienituloisten eläkeläisten tulotasoa
nostettaisiin välittömästi. Elikkä tämä indeksihän ei pure heti välittömästi, koska sen vai-
kutus on pieni, mutta se korjaa sitten pitemmällä aikavälillä. Ja nyt on korjattu hallituksen
toimesta jo takuueläkettä ja kansaneläkettä, joka tulee sieltä budjetin puolelta, ja tämä tu-
lee sitten näistä työeläkerahastoista.

Hyvänä minä näen tässä Kiljusen esityksessä sen, että tässä kaksi kolmasosaa korotuk-
sesta tulisi euromääräisenä, se nostaisi pienituloisen eläkettä välittömästi ja sitten yksi kol-
masosaa tulisi prosenttiosuutena. Tämä on minusta semmoinen erittäin, erittäin hyvä rat-
kaisu. Ja sitten tämän kustannusvaikutus, niin kuin edustaja Kiljunen kertoi, [Puhemies ko-
puttaa] on miljardin luokkaa. [Eduskunnasta: Kymmenen vuoden päästä!] — Niin, 10 vuo-
den päästä.

18.11 Rami Lehto ps (vastauspuheenvuoro): Arvoisa herra puhemies! Olin tyytyväinen,
kun pääsin allekirjoittamaan nämä lakialoitteet. Allekirjoitin myös edustaja Kiljusen lakia-
loitteen, mutta se nimi katosi matkalla. [Kimmo Kiljunen: Harmi!] Se on oma tarinansa, se
ei ollut minusta kiinni, mutta kummatkin allekirjoitin. Minä haluan edistää eläkeläisten toi-
meentuloa, [Kimmo Kiljunen: Oikein!] että he pärjäisivät tulevaisuudessa, kun kerta eläke
on eläkeläisen ansiosidonnainen, millä pitäisi tulla toimeen.

Mutta sitten kun edustaja Kiljunen puhui siitä, kuka oli milloinkin paikalla: Kun katso-
taan, niin 21.11.1995, kun taitettu indeksi äänestettiin, edustaja Kiljunen oli pois. Olisi kyl-
lä kiva, että täällä olisi nytten hallituspuolueitten jäseniäkin enemmän — kun on hallitus-
puolueen jäsen tehnyt tällaisen hyvän lakialoitteen — keskustelemassa tässä, että miten
tämä menisi nyt tulevaisuudessa eteenpäin.

Jatketaan sitten toisessa puheenvuorossa lisää.
8



Pöytäkirjan asiakohta PTK 56/2019 vp
18.12 Pia Kauma kok (vastauspuheenvuoro): Arvoisa puhemies! Eläkeläisillä on huoli
toimeentulosta, mikä liittyy siihen, että pakollisten menojen määrä on noussut koko ajan, ja
kun tulot eivät kasva samassa suhteessa, niin totta kai siitä tulee ongelmia. Tämän koh-
taamme lähes joka kerta, kun tapaamme eläkeläisiä tuolla turuilla ja toreilla.

Kokoomuksen kanta on ollut se, että pääasiallinen tapa korjata tätä toimeentulo-ongel-
maa on verotuksen kautta, ja siinä itse asiassa onkin sellainen ongelma, että välillä 1 300 ja
3 600 euroa kuukaudessa eläkeläinen maksaa eläkkeestään enemmän veroa kuin vastaava
palkansaaja. Mutta ongelma tietysti on se, että meillä on paljon eläkeläisiä, jotka ansaitse-
vat paljon vähemmän kuin tämän summan. Ja kuten edustaja Vehviläinen tuossa aikaisem-
min totesi, itse asiassa täällä eduskunnassa on ollut käsittelyssä juuri tänään kansaneläk-
keen täyttä määrää koskeva ja takuueläkkeen määrää koskeva korjaus, joka hiukan paran-
taa tätä tilannetta.

Kuten edustaja Eestilä [Puhemies koputtaa] tuossa aiemmin totesi, kokoomus kannattaa
parlamentaarista työryhmää, joka esittäisi parannuksia eläkeläisten toimeentuloon.

18.13 Pekka Aittakumpu kesk (vastauspuheenvuoro): Arvoisa puhemies! Puhumme nyt
todella tärkeästä ja keskeisestä asiasta, kun puhumme eläkeläisten toimeentulosta.

Etuudet ovat hyvin tärkeitä, mutta haluaisin tuoda myös sen näkökulman, että myöskin
palveluilla on aivan todella tärkeä osuus eläkeläisten ja ikääntyneen väestön elämässä. Ai-
van yhtä lailla meidän on saatava korotuksia varsinkin näiden pienituloisimpien eläkeläis-
ten etuuksiin, mistä esimerkiksi edustaja Vehviläinen hyvin toi esille sen, että juuri tänään
on meille tullut sähköposti — itsellenikin tuli tiedote siitä — että pienimpiin eläkkeisiin on
tulossa korotuksia. Tämä on meille keskustassa erityisen tärkeää, että nyt takuueläkkee-
seen ja kansaneläkkeeseen saamme korotukset.

Mutta sitten tämä täytyy myös muistaa, että hallitus monella tavalla parantaa eläkeläis-
ten palveluita ja on myöskin sitoutunut ohjelmassaan siihen, että asiakasmaksulaki uudis-
tetaan. Asiakasmaksut ovat monelle eläkeläiselle hyvin suuri menoerä, [Puhemies koput-
taa] ja ne aiheuttavat osaltaan eläkeläisköyhyyttä.

18.15 Sari Tanus kd (vastauspuheenvuoro): Arvoisa herra puhemies! Parlamentaarinen
työryhmä on varmasti todella kannatettava. Toisaalta on hienoa, että perussuomalaisilta on
myös tullut tämäntyylinen lakialoite.

Mutta niin kuin tiedämme, pelkkä indeksimuutos pieniin eläkkeisiin ei todellakaan riitä,
vaan toivoisin, että tuo lausuma, jota jo viime kaudella esitin, voisi tällä kaudella edetä sil-
lä tavalla, että hallitus ryhtyisi toimenpiteisiin, toisin sanoen eri osapuolten kanssa neuvot-
teluihin pienten työeläkkeiden tason korottamiseksi, koska sellaista todellakin tarvitaan.

Muutamia muita lukuja tässä ihan mielenkiinnosta: jos ajattelemme, että valtion ensi
vuoden budjetti on hieman yli 57 miljardia euroa ja valtion velka on jo yli 100 miljardia eu-
roa, ja sitten jos ajatellaan, että nämä suuret hävittäjäinvestoinnit ovat 10 miljardia euroa,
niin tämä valtavan suurelta kuulostava summa, lähes sen suuruinen summa, saadaan noista
207 miljardista eurosta, [Puhemies koputtaa] eläkerahastojen tuotoista, vuosittain.

18.16 Johannes Yrttiaho vas (vastauspuheenvuoro): Arvoisa puhemies! Kannatan
myöskin tätä edustaja Kiljusen tekemää lakialoitetta ja olen sen allekirjoittanut. Tässä edel-
lä on jo perusteltu hyvin, että rahat kyllä riittäisivät taitetun indeksin kumoamiseen ja puo-
liväli-indeksin toteuttamiseen, mutta on kiinnostavaa pohtia, miksi oikeastaan näitä varoja
9



Pöytäkirjan asiakohta PTK 56/2019 vp
kerätään tuollaisia valtavia summia noihin rahastoihin, kun tarkoituksena ei näytä olevan
niiden tai edes niiden tuottojen käyttäminen eläkeläisten hyväksi.

Keksin äkkiä kolme syytä:
Ensinnäkin Emu-kriteerit. Eläkerahastojen ylijäämähän otetaan huomioon, kun Suo-

men julkisen talouden tilaa tarkkaillaan niin sanottujen Emu-kriteerien valossa, ja eläkera-
hastojen ylijäämäisyys on eduksi, kun näitä kriteerejä sovelletaan. Se voi osittain tai koko-
naan kumota valtiontalouden tai kuntien talouden alijäämäisyyden.

Toinen syy on se tosiasia, että vuosituhannen vaihteesta alkaen eläkerahoja on alettu ris-
kisijoittaa yhä enemmän, ja näissä olosuhteissa varmasti [Puhemies koputtaa] näiden ra-
hastojen kerryttäminen on yksi tapa suojautua näiltä riskeiltä. Tietysti tämä on kyseenalais-
ta kehitystä. [Puhemies koputtaa]

Kolmas ja tärkein on tietysti se, että tämän sijoitusvarallisuuden hallinnoijat käyttävät
valtavan suurta taloudellista valtaa tässä yhteiskunnassa, [Puhemies koputtaa] ja jos sen ra-
hakasan päälle on päässyt istumaan, niin eihän siitä helposti irti päästä.

Toinen varapuhemies Juho Eerola: Nyt puhemies käyttää valtaa ja muistuttaa tästä mi-
nuutista.

18.17 Sami Savio ps (vastauspuheenvuoro): Arvoisa puhemies! Meillä on tänään käsitte-
lyssä kaksi erittäin tärkeään aiheeseen eli työeläkkeiden taitetun indeksin korjaamiseen
tähtäävää lakialoitetta. Sekä edustaja Elomaan että edustaja Kiljusen lakialoitteet ovat täy-
sin oikealla asialla, mistä suuri kiitos aloitteiden laatijoille.

Täällä on tänään todettu, että edellinen hallitus nosti ja tämä hallitus aikoo nostaa ta-
kuueläkkeitä, mutta tämä ei pelkästään riitä. Tarvitaan myös monia muita toimenpiteitä,
jotta eläkeläisten ostovoima säilyy kohtuullisena. Muun muassa eläkkeiden verotus tulee
laskea palkkatulojen tasolle.

Arvoisa puhemies! Tässä edustaja Elomaan laatimassa ja useiden perussuomalaiskan-
sanedustajien allekirjoittamassa lakialoitteessa esitetään puoliväli-indeksiä sovellettavak-
si jokaisen työeläkkeensaajan kuukausittaisen eläketulon ensimmäisten 1 500 euron osal-
ta. Korostankin, että tämä esityksemme hyödyttäisi kaikkia työeläkeläisiä, mutta pientä
työeläkettä saavien ostovoima [Puhemies koputtaa] kohenisi kuitenkin kaikkein eniten.

18.18 Hilkka Kemppi kesk (vastauspuheenvuoro): Arvoisa puhemies! Olisin nostanut
esiin tämän hallituskauden teot eläkeläisten toimeentulon parantamiseksi, joita Anu Veh-
viläinen jo korosti, ja kommentoinut edustaja Elomaan ”pieniä roposia” -kommenttia, jon-
ka sanoit tuolla pöntössä. Näen, että nämä edistykset, mitä nimenomaan on nyt tehty ta-
kuueläkkeen ja pienimpien eläkkeiden korottamiseen, ovat olleet mielestäni merkittäviä.

Lisäksi minulle on torilla usein tuotu huolta siitä, että kaikki eläkeläiset eivät suinkaan
ole eläkeläisiä, jotka ovat jo sen verran iäkkäitä, että ovat lähinnä kotisohvalla siinä tilan-
teessa, vaan osa haluaa kovasti tehdä töitä edelleenkin. Haluaisin nostaa esiin hallitusoh-
jelmasta semmoisen kirjauksen, jossa nimenomaan pyritään helpottamaan eläkeläisten
työn verotusta [Puhemies koputtaa] ja sitä kautta lisäämään eläkeläisten toimeentuloa ja
toimeliaisuutta arjessa.
10



Pöytäkirjan asiakohta PTK 56/2019 vp
18.20 Ritva Elomaa ps (vastauspuheenvuoro): Arvoisa puhemies! Pienituloisten eläke-
läisten ostovoimaa tulee nostaa. Me tiedämme, että eläkeläiset laittavat rahansa kiertoon
täällä Suomessa. Ei niitä sijoiteta jonnekin ulkomaille. Raha kiertää.

Mikä on sitten oikeudenmukaista? Otan esimerkin: Naisilla, ikäihmisillä, joista monet
tekivät töitä jo 14-vuotiaina ja jotka ovat olleet töissä sanotaan vaikka hoiva-alalla, kaupas-
sa, siivousalalla, eläke on todella pieni. Yli 40 vuotta on tehty töitä, eläke noin 1 300. Onko
se oikeudenmukaista? Se ei ole näin.

Tämän vuoksi meidän on ihan yhdessä rintamassa — niin kuin me täällä olevat olem-
mekin varmaan sitä mieltä — ajettava nyt pienituloisten eläkeläisten asiaa läpi. Tämä puo-
liväli-indeksi on yksi tapa, millä tämä asia hoidetaan. Ja varsinkin nämä pienituloiset elä-
keläiset ovat nyt [Puhemies koputtaa] varmaan meidän kaikkien sydämessä.

18.21 Kimmo Kiljunen sd (vastauspuheenvuoro): Arvoisa puhemies! Sosiaali- ja ter-
veysvaliokunnan puheenjohtaja Vehviläinen on aivan oikeassa, että tämä on tärkeä ratkai-
su, mikä on tehty, nämä takuueläkkeisiin ja kansaneläkkeisiin tehtävät korotukset. Siinä
lähdetään haavoittuvimmasta eläkeläisryhmästä, pääsääntöisesti tietysti työkyvyttömyy-
seläkeläisistä. Hän totesi, että ei ole oikeastaan realistista lähteä puhumaan tästä työelä-
keindeksistä ja tästä työeläkejärjestelmästä. Minulle muistuu tästä brittikirjailija Owenin
lausahdus siitä, kun hän vertaili realisteja ja idealisteja ja totesi, että idealistit haluavat
muuttaa maailman ja realistit, edustaja Vehviläinen, ovat sitä mieltä, että ei se onnistu.
Mutta me idealistit emme usko sitä vaan muutamme maailman. Te istutte kuninkaanteki-
jän paikalla, te olette sosiaali- ja terveysvaliokunnan puheenjohtaja, ja teillä on mahdolli-
suus ottaa nämä lakialoitteet nyt käsittelyyn valiokunnassa. Muutetaan sitä maailmaa. Rea-
lismia on se, että 183 miljoonaa euroa me nyt käytämme näihin pienimpiin eläkkeisiin. Me
näemme, että budjettivaroja on niukalti. 8 miljardia euroa 25 vuotta peräjälkeen ovat ra-
hastot keskimäärin vuodessa kasvaneet. Siitä meillä on varaa ottaa hieman [Puhemies ko-
puttaa] korkotuotoista työeläkkeisiin.

18.22 Anu Vehviläinen kesk (vastauspuheenvuoro): Arvoisa puhemies! Kuten sanoin,
niin 2016 yksikään eduskuntapuolue ei kannattanut tätä indeksin korjausta, ja sen takia us-
kallan puhua jonkinlaisesta realismista. Siitä ei ole kuin kolme vuotta aikaa.

Ja samalla haluan todeta — kun minä ymmärrän ja olen jutellut satojen ihmisten kanssa
myös toreilla ja turuilla tästä asiasta, aina sieltä 90-luvun puolivälistä lähtien — että minua
myös jotenkin harmittaa eräs asia. Minä kunnioitan sitä, että te olette tehneet nämä lakia-
loitteet. Se on oikein ja teillä on täysi oikeus siihen, mutta sitten minä ajattelen niin, että
kun ihmisille annetaan uskoa siitä, että jos me tulemme valtaan, niin me kyllä tämän kor-
jaamme, ja jotkut hallitukset aina välillä ovatkin tehneet selvityksiä, mutta niin kuin minä
kerroin, niin 2016 ei löytynyt yhdeltäkään eduskuntapuolueelta tähän kannatusta eikä täs-
sä nyt ole kuitenkaan sitten tämänkään eduskunnan osalta nimiä tämän enempää. Tämän
halusin sanoa. Mutta niin kuin minä sanoin, niin minä kunnioitan sitä, että olette nämä teh-
neet ja nostatte esille tärkeän asian.

18.23 Vilhelm Junnila ps (vastauspuheenvuoro): Arvoisa puhemies! Yleensä silloin, kun
asiaa ei haluta edistää, halutaan perustaa työryhmä — sinänsä parlamentaarinen ryhmä on
kuitenkin ihan kaunis ajatus.
11



Pöytäkirjan asiakohta PTK 56/2019 vp
Pidän edustaja Elomaan ja edustaja Kiljusen aloitteita hyvinä ja kannatettavina. Haluan
kuitenkin nostaa esiin vielä vähennykset, nimittäin työtulo ja eläketulo ja niistä tehtävät vä-
hennykset kohtelevat ihmisiä eri tavoin, kuten edustaja Kiljunen hyvin tietää.

Edustaja Yrttiaho puhui järkeviä rahastoihin liittyen, ja uskon, että voimme näissä
asioissa tehdä yhteistyötä.

Toivon kuitenkin voimaa ja energiaa edustaja Kiljuselle. Kun aloite on nyt jätetty, niin
hän tarvitsee vielä jonkinlaista mahtavaa auraa ja ihmettä, jotta voi päästä suurimman es-
teen yli: edustaja Kiljusen on vielä voimaannutettava sosiaalidemokraattinen ryhmä ja saa-
tava pääministeri Rinne taakseen, jotta tämä voidaan toteuttaa — godspeed!

18.24 Raimo Piirainen sd (vastauspuheenvuoro): Arvoisa puhemies! Täällä on viitattu
parlamentaariseen työryhmään ja myös sitten hallituksen toimiin. Muistini mukaan joko
ollaan perustamassa tai on perustettu kolmikantainen työryhmä arvioimaan eläkeläisten ti-
lannetta, ja nimenomaan tässä tarvitaan kolmikantainen, koska työmarkkinaosapuolet ovat
hyvin vahvasti mukana. Se ei mene yksistään sillä, että hallitus tekee toimia ja lähtee sitten
lainsäädäntöä sitä mukaa viemään eteenpäin. Tähän tarvitaan työmarkkinaosapuolet.

Tästä eläkeläisten verotuksesta on ollut puhetta. Todellakin samasta eläkkeestä makse-
taan enemmän veroa kuin samasta palkkatulosta, mutta siihen on vaikuttamassa moni asia:
esimerkiksi eläketulovähennys on pienempi kuin ansiotulovähennys, ja sitten vastaavasti
palkansaajilla on erilaisia työmatkavähennyksiä ja eläkeläisillä niitä ei ole, ja sosiaalitur-
vamaksu on vielä [Puhemies koputtaa] kaksinkertainen. Elikkä kaikki nämä vaikuttavat
siihen verotukseen.

18.25 Toimi Kankaanniemi ps (vastauspuheenvuoro): Arvoisa herra puhemies! Katai-
sen hallitus asetti tällaisen työryhmän. Minulla on tässä Kataisen hallituksen ohjelma vuo-
delta 11. Siellä todetaan sivulla 64: ”Asetetaan työryhmä arvioimaan työeläkeindeksijär-
jestelmän mahdollisia muutostarpeita.” Olin itse noissa hallitusneuvotteluissa ja ajamassa
tätä lausetta tänne, ja näin sitten tapahtui, että tuollainen työryhmä 2011 asetettiin ja 2012
se muistaakseni valmistui [Kimmo Kiljunen: 2013!] ja sitten se haudattiin hiljaisuudessa
sosiaalidemokraattien ja kokoomuksen toimesta. Itse olin pettynyt siihen hallitukseen mo-
nella muullakin tavalla — ja tein siitä tietyt johtopäätöksetkin ja siksi istun nyt täällä.

Eli asia on viivyttämistä, jos se viedään taas johonkin parlamentaariseen työryhmään.
Yleensä valmistelu on tärkeää, mutta tätä asiaa on mietitty, ja tähän kyllä rahat löytyvät to-
dellakin. Meillä on rahastoissa 205 miljardia euroa.

18.26 Markku Eestilä kok (vastauspuheenvuoro): Puheenjohtaja! Itse arvioisin näin, että
kun meillä on lähes 1 600 000 eläkkeensaajaa ja heistä vanhuuseläkkeellä taitaa olla
1 350 000, niin hyvin helposti käy niin, että ennen vaaleja näistä ihmisistä tulee sitten ob-
jekti ja luvataan milloin mitäkin, niin kuin ehkä on käynytkin. Minun mielestäni tässä suh-
teessa olisi järkevintä, että perustettaisiin parlamentaarinen korkean tason työryhmä, joka
vakavasti suhtautuu eläkeläisten toimeentulo- ja muihin ongelmiin. Siihen liittyy monta
seikkaa, kuten toin esille. Minä itse olen ollut parissa parlamentaarisessa liikennetyöryh-
mässä, joita ministeri on vetänyt, ja siellä on asiallisesti suhtauduttu asioihin, ja me olem-
me saaneet sieltä järkevän, jopa yksimielisen tuloksen, ja ne on toteutettu suomalaisessa
politiikassa, että minä en väheksyisi tätä parlamentaarista työtä. Ja jos minä oman käsityk-
seni sanon, niin siinä on olemassa vaara näitten vähäisten allekirjoittajien takia, että tämä
12



Pöytäkirjan asiakohta PTK 56/2019 vp
koko aloite menee roskakoriin, ja sen takia minä haluaisin, että näitä oikeasti tutkittaisiin,
koska nämä eivät ole yksinkertaisia asioita, niin tämä asia jäisi elämään ja [Puhemies ko-
puttaa] yritettäisiin löytää ratkaisu.

18.27 Jukka Gustafsson sd (vastauspuheenvuoro): Arvoisa puhemies! Minulla on kyllä
sellainen arvio, että silloin kun puhumme puoliväli-indeksistä, sen kannatus ja tuki eri puo-
lueissa on itse asiassa suurempi kuin nyt voisi ymmärtää joistakin puheenvuoroista.

Sitten on aina tämä toinen puoli, jos vähän jatkaa tuota Kiljusen filosofointia — mitäs
minä tähän kirjoitin — että voi tuntea olevansa oikeassa, vaikka onkin vähemmistössä.
Olen tätä puoliväli-indeksiä pitänyt realistisena 15 vuotta, johdonmukaisesti puhunut ja
toiminut sen puolesta. Silloin kun oli tämä kansalaisaloite, tiedostin, että mennään niin
kuin täyteen indeksiin. Se nyt ei ollut niin helppo edetä, mutta tämä periaatteessa on mah-
dollista, [Puhemies koputtaa] ja minusta kaikki tämä keskustelu vie sitä asiaa eteenpäin.
Näin minä haluan uskoa, ja haluan olla itselleni rehellinen. Aikanaan 95 vastustin kansan-
eläkkeen [Puhemies koputtaa] pohjaosan poistamista enkä ole koskaan katunut sitä, että
äänestin sen poistamista vastaan.

Toinen varapuhemies Juho Eerola: Ja näin. Nyt minuutti on täynnä, ja myönnän vielä
puheenvuoron, edustaja Lehto, ja sen jälkeen puhujalistaan.

18.29 Rami Lehto ps (vastauspuheenvuoro): Arvoisa puhemies! Eläkevarat kyllä riittä-
vät ja kestävät puoliväli-indeksin, jos tuotot sijoitetaan hyvin ja asianmukaisesti ja siellä on
pätevät henkilöt sijoittamassa. Eläkevarat nousevat koko ajan, mutta samalla — niin kuin
minunkin sukupolveni — jäädään entistä myöhempään työeläkkeelle, jos vain työkykyä
riittää, ja käytetään niitä vähemmän, kun ajatellaan, että kumminkaan elinodotus ei nouse
enää. Että en minä usko, että nämä riittävät.

Haluaisin edustaja Eestilältä kysyä, miksi hän toisaalta on puolustanut puoliväli-indek-
siä mutta toisaalta haluaa parlamentaarista työryhmää. Haluan kertoa sitaatin hänen puo-
luetoveriltansa: ”Toisaalta ei ole syytä myöskään automaattisesti lähteä siitä, että kaikki
nykyisten aktiivisukupolvien luoman tuottavuuskasvun hedelmät automaattisesti kuuluisi-
vat myös niille sukupolville, jotka ovat eläkkeellä eivätkä enää ole niitä luomassa.” Tämä
on aivan käsittämätöntä. Meidän eläkeläiset ovat rakentaneet tämän hyvinvointiyhteiskun-
nan, [Puhemies koputtaa] ja nyt joku puhuu, että ei saisi enää nauttia hedelmistä, jos on
nousukausi.

Toinen varapuhemies Juho Eerola: Mennään puhujalistaan, ja siellä edustaja Sarkkinen.

18.30 Hanna Sarkkinen vas: Arvoisa puhemies! Eläkeläisköyhyys on vakava yhteiskun-
nallinen ongelma. Hallituksen ensi vuonna tekemä korotus kansan- ja takuueläkkeisiin on
hyvä alku eläkeläisköyhyyden vähentämiseksi. Hallitus panostaa erittäin merkittävästi,
183 miljoonaa euroa, köyhimpien eläkeläisten toimeentuloon. Sote-valiokunta hyväksyi
tänään mietinnön, jolla kansaneläke nousee 34 euroa ja takuueläke 50 euroa ensi vuonna.

Pienituloisten eläkeläisten toimeentuloon vaikuttavat eläkkeiden tason lisäksi menot.
On tärkeää tarkastella eläkkeiden lisäksi myös sitä, mitä voimme tehdä eläkeläisten meno-
jen kohtuullistamiseksi. Esimerkiksi asumismenot, lääkemenot ja terveydenhuollon asia-
kasmaksut kuormittavat monia pienituloisia eläkeläisiä. Siten esimerkiksi asuntopolitiikka
13



Pöytäkirjan asiakohta PTK 56/2019 vp
ja asiakasmaksujen uudistaminen on erittäin tärkeää pienituloisten eläkeläisten kannalta.
Eläkeläisten hyvinvointiin vaikuttavat myös julkiset palvelut ja niiden laatu, joten hallituk-
sen suunnitelmat terveyskeskusten hoitoonpääsyn parantamiseksi ja vanhuspalveluiden
vahvistamiseksi ovat olennaisia ikääntyneiden kannalta.

Kaikille eläkeläisille on taattava riittävä toimeentulo, ja eläkeläisten tasa-arvoa tulee pa-
rantaa. Kuten muissakin ikäryhmissä, myös eläkeläisten keskuudessa on suuria eroja. Toi-
silla on suuret eläkkeet ja varallisuutta, toisilla ei. Keskimääräiset työeläkkeet ovat viime
vuosina nousseet, mutta eläke-erot ovat suuria. Eläkeläisistä ja heidän toimeentulostaan ei
siis voi puhua yhtenä ryhmänä, ja päättäjinä meidän on keskityttävä erityisesti eläkeläis-
köyhyyden vähentämiseen ja pienituloisten eläkeläisten aseman parantamiseen.

Arvoisa puhemies! Työeläkejärjestelmää ja sen kestävyyttä on tarkasteltava pitkällä ai-
kavälillä, jotta myös nykyiset työntekijät ja nuoret ikäluokat voivat luottaa järjestelmän
kestävyyteen, toimivuuteen ja oikeudenmukaisuuteen. Työeläkejärjestelmämme on osit-
tain rahastoiva, eli kulloisetkin työntekijät maksavat valtaosan kulloinkin maksettavista
eläkkeistä. Suunnilleen viidesosa työeläkemaksuista rahastoidaan ja rahastoilla puskuroi-
daan järjestelmää erilaisissa taloussuhdanteissa ja tuotoilla maksetaan noin viidesosa eläk-
keistä. Näin ollen työllisyysaste, palkkataso ja työvoiman määrä vaikuttavat myös eläke-
järjestelmän kestävyyteen. Työeläkkeiden rahoitus on suunniteltu nykyindeksin perusteel-
la eikä rahastoinnila ole varauduttu niihin puoliväli-indeksin lisäkustannuksiin, jotka olisi-
vat Eläketurvakeskuksen arvion mukaan ensimmäisenä vuonna melko pienet mutta viiden
vuoden kuluttua noin 571 miljoonaa euroa vuodessa, kymmenen vuoden kuluttua 910 mil-
joonaa euroa, 20 vuoden kuluttua 1,8 miljardia ja siitä eteenpäin edelleen kasvua. Seurauk-
sena olisi työeläkemaksujen merkittävä nostaminen järjestelmän kestävyyden turvaami-
seksi. Laskelmien mukaan viiden vuoden kuluttua nousupaine olisi 0,6 prosenttia, kymme-
nen vuoden kuluttua 0,9 ja 20 vuoden kuluttua 1,5 prosenttia. Rahastojen tyhjentäminen
johtaisi niin ikään eläkemaksujen nousupaineeseen, sillä rahastojen tuotot pienentävät työ-
eläkevakuutusmaksuja ja rahastojen tuotoilla maksetaan noin yksi viidesosa eläkemenois-
ta. Laskelmat perustuvat Eläketurvakeskuksen laskelmiin, ja ainakaan minulla ei ole osaa-
mista kyseenalaistaa viranomaistahon tekemiä laskelmia.

Arvoisa puhemies! Nykyisellä syntyvyyden tasolla ja ennustetulla väestökehityksellä
työeläkemaksuja saatetaan joutua nostamaan, vaikka indekseihin ei tehdä mitään muutok-
sia. Työeläkejärjestelmämme on kestävä, mutta nykyiset väestötrendit heikentävät kestä-
vyyttä ja aiheuttavat paineita. Mikäli indeksejä muutettaisiin, niin järjestelmään kohdistui-
si kahtalainen paine. On muistettava, että työeläkevakuutusmaksu on noussut viime vuosi-
kymmeninä runsaasti ja nykyiset ja tulevat työssäolijat maksavat korkeampia maksuja
kuin aiemmilla vuosikymmenillä. 80-luvulla työeläkevakuutusmaksu oli noin 15 prosent-
tia. Tänä päivänä se on 24,4 prosenttia.

Arvoisa puhemies! Puoliväli-indeksi antaisi euromääräisesti eniten ennestään suuritu-
loisille työeläkeläisille, eikä se olisi välttämättä kovin kustannustehokas keino eläkeläis-
köyhyyden vähentämiseksi. On kuitenkin täysin oikeutettua kantaa huolta siitä, että mo-
nien työeläke jää pieneksi ja pienet työeläkkeet eivät ole kehittyneet riittävästi ja eläkeläis-
ten ostovoima jää monilla pieneksi ja elämiseen riittämättömäksi. Tuleekin ottaa tarkaste-
luun sellaisia tapoja kehittää eläkejärjestelmää, jotka lisäisivät eläkeläisten tasa-arvoa ja
parantaisivat pieniä työeläkkeitä. Esimerkiksi työ- ja kansaneläkkeen yhteensovittamista
tulisi pyrkiä uudistamaan siihen suuntaan, että pienituloisten eläkeläisten toimeentulo pa-
14



Pöytäkirjan asiakohta PTK 56/2019 vp
ranee. On myös paikallaan selvittää työeläkkeiden korotusmalleja, joilla turvataan pienten
työeläkkeiden kehitys ja ostovoima nykyistä paremmin. 

Hallitusohjelmassa on linjaus siitä, että käynnistetään kolmikantainen selvitys siitä, mi-
ten työeläkejärjestelmän sisällä voitaisiin parantaa pienimmillä työeläkkeillä olevien ase-
maa. Osana tätä selvitystä selvitetään keinoja, joiden avulla voitaisiin nostaa alle 1 400 eu-
ron työeläkkeitä työeläkemaksuja nostamatta. Tässä yhteydessä voitaneen arvioida myös
edustaja Kiljusen aloitteeseen sisältyvän euro plus prosentti -sekakorotusmallin mahdolli-
suutta ja toteuttamismahdollisuuksia yhdessä työmarkkinaosapuolten kanssa. 

18.36 Anu Vehviläinen kesk: Arvoisa puhemies! Todettakoon tähän aluksi fakta: Suo-
messa on yhteensä 1,5 miljoonaa eläkkeensaajaa, joista noin 1,4 miljoonaa saa työeläkettä.
Keskimääräinen kokonaiseläke on 1 669 euroa kuukaudessa, ja kansaneläke täydentää
pientä työeläkettä, kun työeläke on alle 1 300 euroa kuukaudessa. Näin siis muun muassa
Telan tilastot kertovat.

Edustajien Kiljunen ja Elomaa aloitteissa todella kannetaan huolta pienellä työeläkkeel-
lä olevien toimeentulosta ja ostovoimasta, ja kun luin aloitteet läpi, huomasin kyllä, että
siellä perusteluissa on paljon tärkeitä huomioita nimenomaan eläkeläisköyhyydestä. Se on
hyvä asia.

Suomalainen eläkejärjestelmä, sekä työeläkejärjestelmä että meidän kansaneläkejärjes-
telmä ja varsin tuore takuueläkejärjestelmä, muodostaa kokonaisuuden, jolla on tarkoitus
pitää huolta jokaisen suomalaisen vanhuudenturvasta ja toimeentulosta. Kehittämistarpei-
ta toki on, ja itse kuulun niihin, jotka ajattelevat kuten omassa puolueessani keskustassa
ajatellaan, että ne kehittämistarpeet ovat erityisesti siellä aivan pienimmissä eläkkeissä,
sekä kansaneläkkeitten osalta että takuueläkkeitten osalta. Että se on ihan kaikista näistä
olennaisinta.

Kuten tässä edellä jo edustaja Sarkkinen kertoi, todellakin olemme tänään saaneet mie-
tinnön tehtyä pienten eläkkeitten korotuksista, ja se on minusta hyvä asia. Olen ihan var-
ma, että kaikki olemme saaneet tässä viime vuosien aikana ja vaalikentillä tästä kovasti pa-
lautetta, ja on oikein, että näin tehdään. Eli täysi takuueläke tulee nousemaan 834 euroon ja
kansaneläkkeen täysi määrä yksin asuvalla 663 euroon. Totean sen, että nämä korotukset
koskettavat kaiken kaikkiaan yli 600 000:ta eläkkeensaajaa ja siihen käytetään ensi vuon-
na 183 miljoonaa euroa. Eli pidän näitä tietysti oikeansuuntaisena.

Samalla kuitenkin näen, että eläkeläisten siinä koko arjen kuvassa, kun katsotaan eläk-
keen tason lisäksi myös, miten paljon menee rahaa asumiseen, ruokaan, lääkkeisiin, hen-
kilökohtaiseen aivan välttämättömään elämään, niin tottahan se on, että eläkeläisköyhyy-
destähän meillä kyllä aidosti voidaan myös puhua, ja se on meidän yhdessä tunnistettava,
ja olen kyllä sitä näissä edellä olevissa puheenvuoroissa kaiken kaikkiaan nähnytkin. Esi-
merkiksi meillä oli viime vuonna lähes 35 000 yli 65-vuotiasta henkilöä, joilla oli maksu-
häiriömerkintä, ja se on aika tavalla paljon. Se kertoo konkreettisesti tästä.

Siellä sosiaali- ja terveysvaliokunnan tämän päivän mietinnössä otettiin myös kantaa tä-
hän eläkeläisköyhyyteen. Se tieto, mitä meillä on eläkeläisköyhyydestä, on hyvin hajanais-
ta ja sirpalemaista, ja ajattelemme sillä tavalla ja esitämme eduskunnalle tämän salin rat-
kaistavaksi, että meidän pitäisi tehdä myös kattava tutkimus eläkeläisköyhyyden luontees-
ta ja syistä, jotta osaisimme tehdä paremmin kaikkia toimenpiteitä tähän.

Hallituksen osalta mielestäni keskeinen ja konkreettinen asia tulee olemaan tämän asia-
kasmaksulainsäädännön mahdollisimman nopea eduskuntaan tuominen. Te tiedätte, että
15



Pöytäkirjan asiakohta PTK 56/2019 vp
siellä on paljon asiakasmaksuissa epäoikeudenmukaisuutta ja ne pitäisi korjata. Sen on ai-
nakin kaksi jos ei kolmekin hallitusta jättänyt nyt tuomatta. Siellä on nyt hallituksella va-
rattu kuitenkin tähän muutamia kymmeniä miljoonia euroja rahaa, että me voisimme tehdä
myös siinä säätöä, että saataisiin todellakin kohtuullistettua asiakasmaksuja. Sitä pidän tär-
keänä.

Mutta sitten vielä totean näistä edustajien lakialoitteista: Niin kuin sanoin, ymmärrän tä-
män huolen, mutta henkilökohtaisesti kannan erittäin paljon huolta meidän eläkejärjestel-
män kestävyydestä, huolimatta siitä, että meillä on rahastoitu yli 200 miljardia euroa. Ajat-
telen sillä tavalla, että tässä tulevaisuuden tai nyt jo epävarmassa maailmassa, jossa on krii-
sejä kansainvälisesti ja emme itsekään pysty tietämään, miten Suomi täällä kansallisesti
aina pärjää, minusta se on meille ja meitä seuraaville sukupolville pahan päivän vara ja tur-
va, että meillä on rahastoituna ja meillä aina pystytään maksamaan ihmisten eläkkeet.
Tämä on myös yksi syy, miksi itse ajattelen tässä tällä tavalla, että arvostan aloitteita mutta
en pysty niitä kannattamaan.

Toinen varapuhemies Juho Eerola: Puheenvuorot täältä pöntöstä maksimissaan 7 mi-
nuuttia, omalta paikalta 3 minuuttia. Tämä edustaja Lehdolle tiedoksi, kun sitä äsken Sa-
violta kuiskuttelitte.

18.42 Rami Lehto ps: Arvoisa herra puhemies! Kuten täällä on todettu, työeläke on ansi-
osidonnainen etuus. Sen tehtävä on turvata ansaittu tulotaso eläkeaikana. Eläkkeet jäävät
kuitenkin koko ajan jälkeen ansiotason kehityksestä. Eläketaso laskee parissa vuosikym-
menessä 40 prosenttiin ansaitusta keskipalkasta. Taitettu indeksi nostaa teoriassa eläketa-
soa vain viidenneksen reaalipalkkojen kasvusta. Jos katsotaan keskimääräisen eläkkeen re-
aalikehitystä eri indekseillä vuosien 95—2015 välillä, niin taitettu indeksi on nostanut vain
reaalikehitystä 73 euroa kuukaudessa. Puoliväli-indeksi, jos olisi pysynyt, olisi nostanut
208 euroa kuukaudessa. Ja palkkatasoindeksi taas reilu 400 euroa kuussa. Niin tässä on
merkittävä ero, mitä tässä on tapahtunut reaalikehityksessä, kun on tullut taitettu indeksi.

Japanin eläkeläiset tekevät etenevässä määrin rikoksia, että pääsevät vankilaan. Ja syy
siihen on yksinäisyys ja köyhyys. Tilastojen mukaan Japanissa yli 21 prosenttia vangeista
on yli 65 vuotta täyttäneitä, ja rikoksien uusimisprosentti on kaksinkertainen verrattuna
nuoriin rikollisiin. Tosin, yli 65-vuotiaiden rikokset ovat pieniä, mutta niistäkin annetaan
huomattavasti Suomen tasoa pidempiä tuomioita.

Miksi sitten Japanissa eläkeläiset tekevät näin paljon rikoksia? Syynä on usein eläkeläis-
köyhyys. Ei ole tarpeeksi varaa ruokaan, lääkkeisiin, ei lämpöön, asuntoon. Siksi meidän
onkin pidettävä huolta meidän omista eläkeläisistä, ettei täällä käy samoin tulevaisuudessa.

Meillä on suuri joukko eläkeläisiä, jotka kitkuttelevat pienen eläkkeen turvin, ja huoli
huomisesta on läsnä päivittäin. Moni on tehnyt pitkän ja raskaan työuran, mutta silti eläke
on voinut jäädä pieneksi, ja toimeentulo on haastavaa. On lääkekuluja, on lääkärilaskuja ja
muutenkin eläminen kallistuu koko ajan. Vappusatanen ei riitä, kun sitä ei ole tullut. On
tullut rippeitä, ja se on hyvä alku pienituloisille eläkeläisille, mutta me tarvitsemme pikai-
sesti muutoksia tähän, ja siihen on ratkaisuna puoliväli-indeksi, näin alkuun. Sen vaikutus
ei näy heti, mutta sillä turvataan jatkossa eläkeläisten ostovoiman kasvu paremmin kuin
nykymuodolla.
16



Pöytäkirjan asiakohta PTK 56/2019 vp
18.44 Markku Eestilä kok: Arvoisa puhemies! Minun mielestäni eläkeläisköyhyyteen
ovat merkittävällä tavalla tällä vuosikymmenellä vaikuttaneet erinäköiset pakollisten mak-
sujen korotukset. Me tiedämme, että eläkeläisten kulutus verrattuna palkansaajaan suhteel-
lisesti kohdentuu enemmän asumiseen ja luonnollisesti terveydenhuoltoon ja tietyssä
maassa eläkeläisten vielä pitää liikkua omilla autoillaan. Jos katsottaisiin, että palkansaaja
kuluttaa asumismenoihin 100 yksikköä, niin eläkeläinen kuluttaa noin 120 yksikköä, ja jos
palkansaaja kuluttaa terveydenhuoltoon 100 yksikköä, niin eläkeläinen kuluttaa 190 yksik-
köä. Kun katsoo näitä Tilastokeskuksen tietoja, niin nämä nousut ovat tapahtuneet nimen-
omaan asumisessa ja terveydenhuollossa, ja minun väittämäni on, että eläkeläiset ovat
köyhtyneet juuri tämän takia. Sen takia kokoomus on pitänyt yllä sitä, että meidän pitäisi
katsoa tätä indeksikoria. Eli kun otamme huomioon eläkeläisten todellisen kulutuksen, sen,
mihin se kohdentuu, niin ovatko suurimmat nousut tapahtuneet juuri siellä indeksikorissa?
Silloin siitä aiheutuu se, että tämä 80—20-työeläkeindeksi tai sitten takuueläkkeet tai pie-
net eläkkeet eivät ole pysyneet siinä mukana. Ja kun me tiedämme, että yksin asuvista val-
taosa on naisia ja heillä on pieniä eläkkeitä, ja jos he tietyllä alueella Suomessa asuvat vielä
omakotitalossa, niin lopputuloksena on se, että niistä laskuista ei selviä. Sen takia on tär-
keää, että eduskunta keskustelee näistä eläkeasioista.

Mutta kun tämä aloite on nyt tehty työeläkejärjestelmää koskien, niin silloin se on pik-
kusen eri asia kuin takuueläke tai kansaneläke. Ja kun me menemme näihin indekseihin,
niin ainakin itse joudun tunnustamaan, että nämä ovat aika vaikeita sen takia, kun kukaan
tässä salissa ei pysty näkemään tulevaisuuteen. Me emme pysty näkemään sitä, millä ta-
valla nämä eläkerahastot kehittyvät. Kaikki me olemme lukutaitoisia ja pystymme katso-
maan: Esimerkiksi sinä aikana, kun itse olen saanut olla kansanedustaja, vuodesta 2011
lähtien, niin eläkerahastot ovat kehittyneet yli 70 miljardia, mutta ei se ole tae siitä, että ne
tulisivat kehittymään hyvin jatkossa. Jos me katsomme taaksepäin, niin eihän näitten elä-
kerahastojen kehitys todella ole kuin parina vuotena — kolmena vuotena muistaakseni —
käynyt miinuksella vuoden 95 jälkeen. Silloin 90-luvulla, kun oli ne lamat, ne laskivat 14
miljoonaa ja seuraavana vuonna nousivat 14 miljardia. Että kyllähän ne koko ajan ovat
nousseet. Mutta nyt me olemme niin erikoisessa maailmassa, kun meillä on negatiivisten
korkojen maailma ollut monta vuotta, että maailmalla on paljon rahaa mutta kukaan ei tie-
dä, minnekä se järkevästi pitäisi sijoittaa. Pörssikurssit ovat nousseet kymmenen vuoden
aikana Jenkeissä yhtä mittaa, ja Eurooppa ja muu maailma seuraavat perässä. Sen takiahan
nämä tuotot ovat olleet hyviä.

Mutta sen me tiedämme, kun me ajattelemme tulevia eläkeläisiä ja kun katsoo Tilasto-
keskuksen tietoja, että vuonna 2030 meillä on yli 65-vuotiaita 290 000 enemmän kuin on
vuonna 2017. Eli me tiedämme, että eläkkeensaajien lukumäärä eli näitten rahansaajien lu-
kumäärä nousee koko ajan, mutta sitten me emme tiedä, mikä tulee olemaan näitten rahas-
tojen tuottoprosentti. Totta kai ne pyrkivät kolmen ja puolen prosentin reaalituottoon — se
on kova juttu, jos se saavutetaan, jos tämä maailma jatkuu tämmöisenä, mitä se nyt on.
Tämä on se ongelma.

Toinen ongelma on se, että meidän pitää pitää kilpailukyvystä huolta. Esimerkiksi Kil-
jusen aloitteessa on yksi vähän heikko kohta: jos lähdetään siitä, että aina korotetaan vain
näitä työeläkemaksuja, jotta saadaan eläkkeet maksettua — se viittaa vähän siihen — niin
silloin siitä saattaa seurata se, että meidän yksikkötyökustannukset lähtevät jälleen nou-
suun, jolloin me menetämme viennin kilpailukykyä, ja sitä kautta tulee työttömyyttä ja on-
gelmia maksaa näitä työeläkemaksuja. Eli tämä on niin vaikea juttu.
17



Pöytäkirjan asiakohta PTK 56/2019 vp
Näillä luvuilla minä perustelen sitä — ja kokoomuksen mielestä pitäisikin — että pitäisi
oikeasti perustaa parlamentaarinen korkean tason työryhmä, joka kunnolla tutkii tätä elä-
kejärjestelmää ja sen tulevaisuutta ja indeksejä ja eläkeläisten todellisia menoja verrattuna
siihen indeksikoriin. Ja sen jälkeen arvioidaan sitten eläkeläisten verotus. Minä en tiedä tä-
män päivän lukua, mutta silloin kun minä sitä katselin puolitoista vuotta sitten, niin eläke-
läisten verotus oli noin 300 miljoonaa ankarampi kuin palkansaajien verotus ja se oli tie-
tyissä tuloluokissa parhaimmillaan, olikohan 2,7 prosenttia ankaraa, mutta sitten taas pie-
nissä eläkkeissä, pienillä eläkeläisillä verotus on tavallaan matalampaa kuin se on vastaa-
villa palkansaajilla. Se vähän vaihtelee, missä se käyrä menee, ja se leikkaa tietyissä pis-
teissä itsensä.

Näitä asioita pitäisi nyt yhdessä pohtia. Ja minä ymmärrän, että edustaja Kankaanniemi
kokee tämmöisen puheen niin, että ikään kuin se olisi jarruttelua, mutta ei se oikeasti ole. Ja
nyt kun ministeri katsoo ja hallitus katsoo, että perustetaan tämmöinen työryhmä ja teh-
dään vaikka puoli vuotta tai kahdeksan kuukautta kunnolla töitä ja kuunnellaan lukuisa
määrä asiantuntijoita ja muodostetaan siitä parlamentaarisesti käsitys, miten eläkeläisten
asioita tulisi hoitaa, niin minun mielestäni se olisi iso voitto eläkeläisille, koko asialle. Sitä,
mikä sen työryhmän lopputulema olisi juuri tässä indeksikysymyksessä, minä en osaa ar-
vioida, koska yleinen periaate on, että ensin tutkitaan ja sitten hutkitaan, mutta nyt me mei-
naamme mennä vähän toisinpäin. Minä luulen, että isojen puolueiden ja monien puolueit-
ten ikään kuin negatiivinen suhtautuminen pari vuotta sitten, mihin edustaja Vehviläinen
viittasi, johtuu juuri siitä, että halutaan olla varovaisia eikä lähdetä yhtäkkiä ilman tarkem-
paa analyysia viitoittamaan uudelleen näitä asioita.

Eli minä toivon, että erityisesti hallituspuolueiden kansanedustajat nyt vievät viestiä
omille ministereilleen, että tämmöinen työryhmä perustetaan ja arvioidaan näitä asioita,
koska nämä eivät ole yksinkertaisia asioita, nämä ovat monimutkaisia asioita, ja me tie-
dämme, että parhaillaan tämä jälkeenjääneisyys niillä, jotka ovat jääneet eläkkeelle vuon-
na 95 tai sitä aikaisemmin, on 32 prosenttia. Ne ovat isoja jälkeenjääneisyyksiä, ja edustaja
Tanus täällä aivan oikein viittasi siihen, että jos teoriassa matemaattisesti toteutettaisiin,
että pannaan 2,4 miljardia lisää työeläkkeisiin, niin valtiohan saa siitä heti noin miljardin ja
se tulee suoraan valtionkassaan. Että matemaattisesti se on täysin oikea arvio, mutta onko
se toteutettavissa, niin sehän on tämän asian ja ongelman ydin on, koska tulevaisuutta me
emme tiedä. [Toimi Kankaanniemi: Miksei se olisi toteutettavissa? Rahat on valmiina,
päätöstä vailla!]

18.51 Johannes Yrttiaho vas: Arvoisa puhemies! Eläkeläisten reaaliset tulot ovat alentu-
neet viime vuosina yleisesti. Syynä ovat kansaneläkkeen leikkaus, vuosien 2015 ja 2017
indeksileikkaukset sekä 2018 ja 2019 indeksijäädytykset. Näitä heikennyksiä hallitus on
nyt luvannut kompensoida.

Pitkäaikaisin ja perusteellisin eläketurvan heikentäjä on kuitenkin ollut työeläkkeiden
niin sanottu taitettu indeksi. Sen muuttaminen takaisin puoliväli-indeksiksi parantaisi elä-
keläisten reaalisia tuloja ja vähentäisi eläkeläisten köyhyyttä tehokkaasti, kuten käsittelys-
sä olevassa lakialoitteessa esitetään ja hyvin perustellaan. Eläkkeiden parantamiseen olisi
kyllä varaa. Se on täällä useassa puheenvuorossa jo todistettu.

Työeläkejärjestelmää perustettaessa 1962 eläkkeet sidottiin palkkakehitykseen satapro-
senttisesti. Vuodesta 77 käytössä olleessa niin sanotussa puoliväli-indeksissä sekä ansio-
että hintakehityksen painotus oli 50 prosenttia. Puoliväli-indeksiä sovellettiin eläkkeiden
18



Pöytäkirjan asiakohta PTK 56/2019 vp
tarkistuksiin, kunnes vuonna 95 Lipposen ensimmäinen hallitus ensitöikseen leikkasi —
tai taittoi — työeläkeindeksin siten, että palkkataso vaikuttaa eläkkeiden vuotuisiin indek-
sitarkistuksiin enää 20 prosentin verran. Tämä merkitsee eläkkeiden jälkeen jäämistä an-
siotasosta, eläkeläisten pienituloisuuden ja suoranaisen köyhyyden kasvua.

Julkisessa keskustelussa väitetään usein, että eläkeindeksin korjaaminen aloitteessa esi-
tetyllä tavalla vääristäisi eläkeläisten keskinäistä tulonjakoa ja kasvattaisi tuloeroja. Väite
on tässä yhteydessä siitä erikoinen, että työeläkeindeksissä on kyse nimenomaan työssä
olevien ja eläkeläisten välisestä tulonjaosta ja sen tasaamisesta tällä puoliväli-indeksillä, ja
juuri tällähän on eläkeläisen toimeentulon kannalta merkitystä. Ansiosidonnaisen työeläk-
keen on tarkoitus turvata ansaittu tulotaso eläkkeelläoloaikana. [Kimmo Kiljunen: Juuri
näin!] Korvaustasoksi on asetettu 60 prosenttia, mutta taitettu indeksi heikentää eläkkeitä
niin, että korvaustaso laskee noin 20 vuoden eläkkeelläoloajan kuluessa jopa 40 prosent-
tiin ansaitusta keskipalkasta. Tulonjakoon ja tuloeroihin voidaan ja tulee puuttua useilla
keinoilla, muun muassa kansaneläkkeiden ja takuueläkkeen korotuksilla ja oikeudenmu-
kaisilla veroratkaisuilla ja niin edelleen.

Tässä edustaja Kiljusen lakialoitteessa esitetään työeläkkeiden vuosittaisen korotusva-
ran suorittamista kahden kolmasosan osuudelta kaikille samansuuruisena euromääräisenä
korotuksena ja yhden kolmasosan osuudelta prosenttikorotuksena. Tämä esitetty malli ta-
saa osaltaan eläkeläisten välistä tulonjakoa. Mutta ennen kaikkea, arvoisa puhemies, aloit-
teessa esitetty puoliväli-indeksin palauttaminen kasvattaisi eläkkeiden ostovoimaa, se vä-
hentäisi eläkeläisten köyhyyttä ja lisäisi myös kotimaista kysyntää. Tällä olisi positiivisia
vaikutuksia työllisyyteen, julkinen talous vahvistuisi, ja koko kansantalous hyötyisi. —
Kiitoksia.

18.55 Toimi Kankaanniemi ps: Arvoisa herra puhemies! Meidän kaikkien täällä, ja koko
Suomessa, on syytä olla erityisen kiitollisia professori Teivo Pentikäiselle ja hänen työryh-
mälleen, joka loi Suomeen 1960-luvun alussa työeläkejärjestelmän. Sen ansiosta meillä on
nämä 205 miljardia euroa rahastoituna, ja sen myötä me olemme saaneet tämän järjestel-
män, jota on nyt siis rakennettu useimpien meidän elinikä.

Tuo Pentikäisen työn tulos sisälsi myös sen, että silloin, 1963, työeläkkeet sidottiin puh-
taasti palkkaindeksiin. Eli silloin tulkittiin, että työeläke on siirrettyä palkanmaksua, joka
sitten maksetaan sille, joka on palkkaa saanut työelämässä ja maksanut työeläkemaksuja ja
saa sitten eläköityessään ja eläkkeellä sen osan säästämästään palkasta. Näin meneteltiin
70-luvun loppupuolelle asti, jolloin sitten todettiin, että palkkaindeksi nostaa eläkkeitä no-
peammin kuin palkkoja. Tämä on vähän ihmeellistä, mutta näin tosiasiassa tapahtui ja
eläkkeet nousivat varsin reippaasti — ja tietysti erityisesti hintoihinkin nähden. No sitten
90-luvun laman loppuvaiheilla Lipposen hallitus päätti toteuttaa tämän puoliväli-indeksin
muuttamisen 20—80-indeksiksi, ja Kari Puron komitea 2000-luvun taitteessa ehdotti tätä
järjestelmää pysyväksi. Ensin se oli julkisella puolella, ja sen jälkeen se vahvistettiin tässä
salissa kaikkia aloja koskevaksi. Muistan hyvin, kun olin täällä silloin. Olin 95—2000, nii-
nä vuosina, ja äänestin kyllä eläkeläisten puolesta mutta jäin vähemmistöön.

Arvoisa puhemies! Sen jälkeen tästä asiasta on paljon puhuttu, mutta ei ole saatu aikaan
minkäänlaista muutosta, vaikka hallitukset ovat vaihtuneet. Ja eläkeläisten jälkeenjäänei-
syys siitä tasosta, mikä heille olisi periaatteessa kuulunut alun perin olleen mallin mukaan,
on merkittävä ja tosiasia tänä päivänä. Mutta pysyviä mallejahan meillä ei ole. Kansalaisa-
loite kaksi vuotta sitten oli todellakin sellainen, että siinä esitettiin palaamista siihen Pen-
19



Pöytäkirjan asiakohta PTK 56/2019 vp
tikäisen alkuperäiseen malliin, 100 prosentin palkkasidonnaisuuteen, ja sellaista mallia en
itsekään pitänyt kyllä mahdollisena. Mielestäni se olisi saattanut johtaa niin rajuun eläke-
rahastojen hupenemiseen muutamassa vuosikymmenessä, että se ei olisi ollut ihan vastuul-
lista.

Mutta sen sijaan nämä lakialoitteet, jotka edustajat Elomaa ja Kimmo Kiljunen ovat pan-
neet alulle, ovat erinomaisia. Molemmat ovat toteuttamiskelpoisia, molemmissa on hyviä
elementtejä ja molemmat suosivat pieniä, keskisuuria ansioeläkkeitä, niin kuin mielestäni
pitääkin. Jos mennään ihan normaalilla tavalla tähän puoliväli-indeksiin ilman näitä paino-
tuksia, niin suurituloiset eläkeläiset hyötyvät kyllä euromääräisesti valtavasti tai ainakin
paljon. No, sanotaan, että heitä ei ole kovin paljon, mutta toisaalta ei ole kuitenkaan tar-
peen kasvattaa eläke-eroja tällä tavalla. Siksi nämä mallit ovat perusteltuja ja vievät oi-
keaan suuntaan.

Täällä on mainittu, että eläkerahastot ovat kasvaneet reippaasti. Tarkistin, että vuoden
2010 lopussa eläkerahastoissa oli 136 miljardia euroa ja viime vuoden lopussa 204 miljar-
dia, suurin piirtein. Eli kasvu kahdeksassa vuodessa oli 68 miljardia euroa, siis keskimää-
rin yli 8 miljardia vuotta kohti. Vuosina, jotka olivat taloudellisen taantuman ja vaikean ta-
louden aikaa — tämän vuosikymmenen alkupuolella varsinkin — työttömyys oli ja on yhä
edelleenkin suuri, mutta siitä huolimatta nämä eläkerahastot kasvoivat ja tietysti suuri osa
on tullut sijoitustuotoista. Mutta siis yli 200 miljardia on rahastoissa varaa. Jos niistä tällä
taitetun indeksin korjaamisella annettaisiin tämän päivän eläkeläisille muutama miljardi —
miljardi, kaksi, kolme, mitä nämä lakialoitteet korkeintaan merkitsisivät — niin koska an-
sioeläkkeet ovat veronalaista tuloa, siitä tulisi valtiolle ja kunnille verotuloina takaisin
merkittävä osa, arviolta ehkä 30—40 prosenttia kokonaisveroasteena. Sen lisäksi se meni-
si ostovoimaan, joka tulisi kulutuksen kautta hyödyksi yhteiskunnalle välillisten verojen
kautta ja toisaalta väistämättä parantaisi myös osaltaan työllisyyttä. Näin ollen siitä hyötyi-
si kyllä kokonaistalous, eli eläkerahastoista siirtyisi merkittävä summa valtion ja kuntien
käyttöön, joilla sitten taas eläkeläistenkin palveluja voitaisiin kehittää ja ylläpitää.

Arvoisa puhemies! Nykyinen hallitus aikoo korottaa polttoaineveroa, ja sen politiikka
johtaa siihen, että kuntaverot nousevat lähes koko maassa tällä vaalikaudella jopa hyvin-
kin paljon. Näin ollen verotus kiristyy ja sitä maksavat myös yhä ostovoimaltaan pienene-
vän eläkkeen varassa olevat, ja tässäkin mielessä nyt olisi kyllä paikallaan tehdä eläkeläis-
ten asemaa parantavia uudistuksia. Kansaneläkkeistä en tässä [Puhemies koputtaa] yhtey-
dessä sen enempää, kun aika loppuu, eikä se tähän kuulu, mutta on todella tärkeää, että nii-
tä myös parannetaan.

19.02 Sami Savio ps: Arvoisa puhemies! Kuten edeltävästäkin, edustaja Kankaanniemen
puheenvuorosta kävi hyvin ilmi, että erityisesti pienten eläkkeiden jälkeenjääneisyys on
vakava yhteiskunnallinen ongelma. Tämä edustaja Elomaan laatima ja useiden muiden pe-
russuomalaisten kansanedustajien allekirjoittama lakialoite taitetun indeksin korjaamisek-
si tähtääkin hyvin ansiokkaasti tämän ongelman korjaamiseen.

Eläkeläisten on useimmissa tapauksissa mahdotonta kasvattaa omia tulojaan, ja monien
heistä on myös laskettava jokainen euro hyvin tarkasti ennen seuraavaa eläkkeenmaksu-
päivää. Toisaalta välttämättömät elinkustannukset ovat kohonneet hyvin nopeasti, ja var-
sinkin asumisen kalleus aiheuttaa pulmia monelle pienituloiselle eläkeläiselle, varsinkin
suurissa kasvukeskuksissa. Viime vuosien aikana tehdyt työeläkkeiden pienet tasokorotuk-
set eivät lähimainkaan riitä kompensoimaan näiden välttämättömien menojen kasvua. Li-
20



Pöytäkirjan asiakohta PTK 56/2019 vp
säksi eläkkeiden verotus on useimmissa tuloluokissa selvästikin palkkatulojen verotusta
kireämpää, ja sen johdosta eläkkeiden ja palkkatulojen verotus tulee yhtenäistää eläkkei-
den verotusta alentamalla.

Arvoisa puhemies! Työeläkejärjestelmän oikeudenmukaisuus herättää täysin oikeute-
tusti jatkuvaa kansalaiskeskustelua, ja monella eläkeläisellä on todella suuri huoli taloudel-
lisesta toimeentulostaan. Ongelmia toimeentulon kanssa on erityisesti kaikkein pienituloi-
simmilla eläkeläisillä. Moni pientä työeläkettä saava henkilö on tehnyt pitkän ja kunnioi-
tettavan työuran raskaassa mutta pienipalkkaisessa työssä, josta säästöjä ei ole juuri kerty-
nyt.

Perussuomalaiset haluavatkin kiinnittää huomiota varsinkin matalapalkka-aloilla kauan
työskennelleisiin, pientä työeläkettä saaviin ihmisiin, joista monet ovat naisia. Heidän tu-
lonsa ovat hyvin niukkoja — silti vuokrat, sähkön siirtohinnat, lääkkeet ja muut pakolliset
elinkustannukset kallistuvat jatkuvasti. Tähän edustaja Elomaan lakialoitteeseen sisältyvä
perussuomalaisten eläkemalli parantaisi erityisesti näiden henkilöiden asemaa. Myös edus-
taja Kiljusen laatima lakialoite on oikeansuuntainen, joskin sisällöltään hieman erilainen.

Arvoisa puhemies! Kaikkien työeläkkeiden kaavamainen indeksikorjaus nostaisi luon-
nollisesti suuria eläkkeitä euromääräisesti enemmän kuin pieniä. Tässä edustaja Elomaan
laatimassa lakialoitteessa mallia on kuitenkin jatkokehitetty oikeudenmukaisesti, ja siinä
esitetään puoliväli-indeksiä sovellettavaksi jokaisen työeläkkeensaajan kuukausittaisen
eläketulon 1 500 ensimmäisen euron osalta. [Puhemies koputtaa] Tämä esityksemme hyö-
dyttäisi kaikkia työeläkeläisiä, mutta pientä työeläkettä [Puhemies koputtaa] saavien osto-
voima kohentuisi kuitenkin eniten, ja siksi kannatan tätä lakialoitetta, jonka olen myös itse
allekirjoittanut.

19.06 Kimmo Kiljunen sd: Arvoisa puhemies! On ollut tärkeää, että tässä keskustelussa
on myöskin tullut esille se, että työeläkejärjestelmä poikkeaa tästä muusta julkisen talou-
den päätöksentekojärjestelmästä. Työeläkejärjestelmä rahastoineen ei ole osana valtion
budjettia, vaikka tietysti työeläkejärjestelmä katsotaankin osaksi sosiaalivakuutusjärjestel-
mää, joka Suomessa toimii. Päätöksentekoprosessi ja koko työeläkejärjestelmä on aika-
naan luotu kolmikannassa työmarkkinajärjestöjen toimesta hallituksen ollessa siinä kolmi-
kannassa mukana, ja on syytä kunnioittaa myöskin kolmikantaa siinä suhteessa, että kun
järjestelmää lähdetään uusimaan ja kun sieltä työeläkejärjestelmästä myöskin tarvittaessa
halutaan voimavaroja työeläkkeisiin, silloin on järkevää, että nämä neuvonpidot käydään
kolmikannan kautta käydyissä keskusteluissa.

Hallitusohjelmassa on sikäli tärkeä huomio, joka on ”vallankumouksellinen”, täysin
uusi avaus, että pyritään selvittämään kolmikannassa, voidaanko työeläkejärjestelmästä
saada voimavaroja näihin pienimpiin työeläkkeisiin, jotta se 100 euroa alle 1 400 euron
eläkkeisiin voitaisiin taata läpi kentän. Tämä on uusi asia. Tämä on aivan uusi asia, ensi
kerran rahastojen tuotoista haluttaisiin saada käyttöön voimavaroja, ja tämä pyritään tässä
nyt selvittämään. Itse esittäisin tässä julkisesti sen toivomuksen, että aivan kuin 2013 sel-
vityksessä, joka tarkasteli tätä taitettua indeksiä edellisen kerran, olivat ensimmäisen ker-
ran eläkeläisjärjestöt mukana siinä neuvonpidossa, olisi järkevää, että myöskin niissä neu-
votteluissa ja keskusteluissa, joita käydään nyt tämän niin sanotun vappusatasen rahoitta-
misesta, olisivat myöskin eläkeläisjärjestöt mukana. Se on vasta ensimmäinen askel. Seu-
raava askel on tietysti katsoa koko sitä työeläkeläisjoukkuetta — meillä on 1,3 miljoonaa
21



Pöytäkirjan asiakohta PTK 56/2019 vp
yli 65-vuotiasta, jotka saavat vanhuuseläkettä — eli katsoa koko sitä porukkaa ja sen tulo-
jen kehittymistä.

Vähän hämmästelin edustaja Sarkkisen puheenvuoroa sikäli, että hän lähti puhumaan
siitä, että jos tämä puoliväli-indeksi otettaisiin käyttöön, se johtaisi eläkerahastojen kuivu-
miseen. Vähän mennään nyt sellaisella slogantasolla, jossa ei asiaa katsota loppuun saak-
ka. Hänen argumenttinsa siitä, että eläkejärjestelmän täytyy olla oikeudenmukainen suku-
polvien ylitse, on täysin oikea. On täysin selvä asia, että kaikkien eläketurva täytyy varmis-
taa oikeudenmukaisella tavalla, sekä nykyisten eläkkeensaajien että myöskin tulevien. Se,
että nyt lähdetään puhumaan siitä, että eläkerahastot kuivuisivat tämän puoliväli-indeksin
käyttöönoton myötä, tuntuu häkellyttävältä. Hän itse antoi ne luvut, joihin minäkin viitta-
sin: kymmenen vuoden päästä tämän puoliväli-indeksin käyttöönoton jälkeen, jos se otet-
taisiin nyt juuri käyttöön, eli vuonna 2030, eläkemeno olisi 900 miljoonaa euroa suurempi
kuin se olisi tällä nykyisellä taitetulla indeksillä, ja 20 vuoden päästä eli vuonna 2040 elä-
kemeno olisi 1,8 miljardia euroa suurempi kuin tällä taitetulla indeksillä. Kuinka me voim-
me puhua vakavasti eduskunnassa, että me kuivatamme rahastot, kun Eläketurvakeskuk-
sen omien ennustusten mukaan eläkerahastojen koko on yli 400 miljardia euroa 2040-lu-
vulla, ja siitä eteenpäin, kun mennään 2080-luvulle, rahastot kasvavat 1 500 miljardiin eu-
roon? Tämähän on järjetöntä kansantalouden kuivattamista rahastoihin, joiden varoista
suurin osa, 70 prosenttia, on siirretty ulkomaille. Me aidosti kuivatamme Suomen kansan-
talouden näihin eläkerahastoihin sen sijaan, että me loisimme työpaikkoja. Eläkkeiden ko-
rotus on kustannustehokkainta elvytystä, jota Suomessa voitaisiin harjoittaa. Pienikin ko-
rotus eläkkeisiin menee suoraan kulutuskysyntään, ja nuoret saisivat töitä. Tämä on tässä
hyvin tärkeää huomata koko ajan, että itse asiassa eläkkeiden korotus tällä hetkellä on ni-
menomaan sekä nuorten että vanhempien yhteinen intressi.

Sitten on hyvä tietää nämä perusluvut. Tela, työeläkevakuuttajien yhteisjärjestö, on an-
tanut ne luvut, kun on laskennallisesti arvioitu, kenen se 205 miljardia euroa eläkesäästöjä
sukupolvien yli oikeastaan on, ja kannattaa huomioida, että 65 prosenttia näistä varoista eli
yli 130 miljardia euroa on itse asiassa nykyisten eläkkeensaajien ja juuri eläkkeelle mene-
vien rahoja. Se on heidän säästöjään. Keskimäärin 65-vuotias ihminen elää 20 vuotta, ja
suuret ikäluokat ovat olleet kohta kymmenen vuotta eläkkeellä, eivätkä he saa eläkesääs-
töistänsä euron euroa edes korkojen kautta omaan käyttöönsä. Tämä on merkillinen tilan-
ne. Rahastot jäävät joka tapauksessa koskemattomiksi tuleville sukupolville. 60-luvulla
syntyneiden osuus näistä rahastoista on 20 prosenttia, 70-luvulla syntyneiden osuus on 11
prosenttia, ja nuorten, 80- ja 90-luvuilla syntyneiden osuus on kolme ja puoli prosenttia.
Nuorten täytyy saada vielä tehdä töitä, jotta he voivat sen oman rahasto-osuutensa kasvat-
taa ja sitä kautta varmistaa sen oman eläketurvansa, ja sen takia on nuortenkin kannalta
kohtuutonta, että me vain siirrämme voimavaroja ulos, köyhdytämme lakisääteisesti eläk-
keensaajia ja olemme siinä tilanteessa, että nuoretkaan eivät pääse työelämään kiinni.

Työeläkevakuutusmaksuista: Tässä on koko ajan nostettu uhkaa siitä, että tämmöinen
100 miljoonaa, 800 miljoonaa tai 1,8 miljardia euroa 20 vuoden kuluttua oleva eläkeme-
nojen suuruus johtaisi työeläkevakuutusmaksujen korotuksiin. Miksi? Miksi ihmeessä?
Kuinka pitkälle me näitä rahastoja haluamme kasvattaa? Mikä on se raja, johon me tulem-
me?

Täällä on nyt viitattu Teivo Pentikäiseen, joka on tämän työeläkejärjestelmän luoja. Hän
oli palkkaindeksin kannalla, ja 1955:kin hän sanoi, että niin ei tätä pidä tehdä, että muute-
taan palkkaindeksi taitetuksi indeksiksi. Ja toinen seikka, mikä siinä on ytimessä ollut koko
22



Pöytäkirjan asiakohta PTK 56/2019 vp
ajan: Alun perin, kun rahastot luotiin, tavoitteena oli kahden vuoden eläkemenojen verran
rahastoida voimavaroja. Nykyrahassa se on noin 50—60 miljardia euroa. Tämä on ollut se
tavoite, ja nyt meillä on jo 205 miljardia. Tämähän on ihan päättymätön suo, kuinka pitkäl-
le me näitä rahastoja kasvatamme ja kuivatamme kansantalouden, köyhdytämme eläk-
keensaajia, ja samanaikaisesti kaikki kansainvälisesti toteavat, että Suomen eläkejärjestel-
mä on poikkeuksellisen rahoituksellisesti vahva ja kestävä. Me emme pysty valtion budje-
tilla rahoittamaan kunnolla näitä pienimpiäkään työeläkkeitä, jolloin meidän on otettava
käyttöön ne rahat, jotka on varattu eläkkeisiin, eli näiden eläkerahastojen korkoja. Kukaan
meistä ei puhu siitä, että rahastoja lähdettäisiin purkamaan ja kuivattamaan. — Kiitos.

19.13 Leena Meri ps: Arvoisa herra puhemies! Täällä oli puhetta näistä nimistä, ja itse
vähän ihmettelin, oliko minun nimeni kadonnut johonkin. Muistan hyvin, kun edustaja
Elomaan kanssa keskustelin tämän lakialoitteen allekirjoituksesta. Kuten edustaja Lehto
tänään kertoi, täällä on nyt ollut jotain kummallista, koska nimiä on ilmeisesti kadonnut
jonnekin näistä aloitteista. Mutta se siitä. Voinhan minä tässä sen kertoa, minun näkemyk-
seni.

Minusta eläkeläisten köyhyys ja keskituloisten toimeentulokamppailu on järkyttävää.
Itse saan paljon yhteydenottoja ihmisiltä ja tunnen paljon ihmisiä, ketkä joutuvat päivittäin
kamppailemaan sen kanssa, että rahat riittäisivät ruokaan, lääkkeisiin — haluaisi lapsen-
lapselle joskus ostaa jotain ylimääräistä, matkalle lähteminen on melkein utopiaa, ei ole ra-
haa. Katselin tuossa eräänä iltana Hurstin ruokajonoa: Kyllä siellä hyvin paljon näkyi elä-
keläisiä. Nuoriakin oli, mutta hyvin paljon eläkeläisiä, ja kyllä se todella pahalta tuntui.

Sami Savio myös puhui tästä samasta asiasta. Erityisesti se koskettaa iäkkäitä naisia.
Pääasiassa on tehty pitkä työura, 15-vuotiaasta lähtien, joskus nuorempanakin, luotu mei-
dän sukupolvellemme ja meitä nuoremmille pohja tälle hyvinvointiyhteiskunnalle, taistel-
tu viisipäiväinen työviikko. On äitiyslomaa, on paljon muita asioita, joita ehkä mekään
kaikki emme muista aina arvostaa. Nyt sitten tämä sukupolvi joutuu taistelemaan siitä, ku-
ten edellisissä puheenvuoroissa on tuotu esille, että heidän rahansa eivät riitä. Tästä syystä
perussuomalaiset asettavat monia asioita monesti kovasti vastakkain. Tämä johtuu siitä,
että asiat ovat vastakkain. Me katsomme, että kun me jaamme samasta kukkarosta rahoja,
meidän tulisi huolehtia ensin niistä sukupolvista, jotka ovat taistelleet meille ensinnäkin it-
senäisyyden ja rakentaneet sen jälkeen meille hyvinvointi-Suomen. Me olemme heille hy-
vin paljon velkaa.

On hyvä muistuttaa myös mieleen, että oliko se 2005, jota ennen alle 23-vuotiaana an-
saitut ansiot eivät kerryttäneet eläkettä. Itsekin ja varmasti moni tässä salissa on siinä tilan-
teessa, että teki silloin pitkää työpäivää. Tämä on yksi epäoikeudenmukaisuus, joka rasit-
taa tätä sukupolvea, mikä on hyvä muistaa tässä keskustelussa.

Silloin, kun tämä kansalaisaloite oli 2017 täällä eduskunnassa, muistan, että minä ja kan-
sanedustaja Laura Huhtasaari, nykyinen perussuomalaisten europarlamentaarikko, tapa-
simme työeläkelaitoksen henkilökuntaa tai edustajia ja kysyimme semmoista asiaa, että
onko koskaan mietitty, että tämä eläkeindeksi katsottaisiin jotenkin progressiivisesti nou-
sevaksi, että se taitettu indeksi palautettaisiin jotenkin toisella ajatustavalla siten, että se ei
olisi aina se vakio, jolloin se hyödyttäisi pienempiä enemmän kuin isoja. Näissä lakialoit-
teissa on aina vähän se ongelma, että se osuu myös niihin valtavan isoihin eläkkeisiin.
Vaikka niitä ei ole paljon, mutta siitä huolimatta — jos nyt on vaikka 7 000—8 000 euron
eläke, niin ehkä ei nyt ihan ole sellaisessa kuopassa kuin ne, jotka eniten sitä apua tarvit-
23



Pöytäkirjan asiakohta PTK 56/2019 vp
sevat. Silloin lähetekeskustelussa esitimme valiokunnalle, että tätä olisi selvitetty, mutta
kun se tuli takaisin, tätä ei valitettavasti ollut mitenkään selvitetty, eikä siitä sen jälkeen ole
mitään kuulunut.

Itse mietin tuota parlamentaarista työryhmää, ja minusta oli arvokasta, että edustaja
Kankaanniemi kertoi tuosta historiasta. En tiennyt, että tämmöinen on kerran tehty ja sit-
ten kuitenkin haudattu. Meillähän viime eduskuntakaudella valmistui myös tämmöinen
köyhyystyöryhmän toimenpideohjelma. Meillä on näitä erilaisia toimenpideohjelmia. Jo-
tenkin näen sen asian niin, että toki asioita voidaan tässä rinnalla selvittää, mutta ei voi olla
niin, että me pidämme näitä työryhmiä niin kauan aikaa, että aika hoitaa ongelmat. Ihmiset
tarvitsevat sitä rahaa nyt. Kyllä se helposti kansalaisista kuulostaa siltä, että me ensin aina
siirrämme kaikenlaisiin työryhmiin asioita vuosikausiksi ja sitten onkin taas vaalit ja sitten
on taas uusi hallitus ja sitten onkin taas kymmenen vuotta mennyt ja mitään ei ole tapahtu-
nut.

Tästä syystä esimerkiksi perussuomalaisten vaihtoehtobudjetissa tulee olemaan saman
tyyppisiä asioita, joita meillä on ollut nyt viimeiset vuodet. Ne olisivat nopeita tehdä, ja
myös Eläkeläisliittojen etujärjestö Eetu on kiinnittänyt niihin huomiota. Tästä syystä toi-
von, että esimerkiksi edustaja Kiljunen äänestäisi meidän kanssamme. Näistähän ääneste-
tään nyt joulukuussa. Meillä tulee olemaan ehdotuksia eläkeläisten verotukseen — nopea
keino, voidaan ottaa ensi vuonna käyttöön. Lääkeomavastuun poisto, 50 euron poisto —
voidaan ottaa heti käyttöön. Meidän täytyisi sähköyhtiöille laittaa tuottokatto — voidaan
ottaa käyttöön. Omaishoidon tuen verovapaus — voidaan heti ottaa käyttöön. Asiakasmak-
sukatot voidaan yhdistää — pikaisesti käyttöön. Tässä olisi iso työkalupakki, joka helpot-
taisi juuri sitä arkista olemista liittyen asumiseen ja lääkkeisiin ja hoitoon.

Ja sitten tietysti se — puhuikohan edustaja Kiljunen vielä siitä polttoaineveron korotuk-
sesta? Se ei oikein suomalaiseen mentaliteettiin sovi, että ihmiset, jotka tarvitsevat autoa
myös esimerkiksi terveydenhoitokuljetuksiin — niin kuin olemme kuulleet, terveyspalve-
luita siirretään paljon niin, että ihminen joutuisi itse hakeutumaan pidemmällekin hoitoon.
Tämä ei käy. Toivottavasti te saatte, niin kuin jossakin puheenvuorossa kävi ilmi, myös
pääministeri Rinteen ja koko hallituksen taaksenne.

19.19 Marko Kilpi kok: Arvoisa puhemies! On pakko myöntää, että vanheneminen pe-
lottaa. Kestääkö terveys? Onko ketään, kuka pitää huolta, kun kunto pettää? Tuleeko toi-
meen? Eläkeläiset on kansanosa, joka on syrjityssä ja eriarvoisessa asemassa. Vuonna 95
astui voimaan taittoindeksi, joka oli asetettu väliaikaiseksi. Tähän päivään mennessä tuota
taittoindeksiä ei ole palautettu, ja se on aiheuttanut kasvavaa, merkittävää eläkeläisköy-
hyyttä. Tämä on hyvin erikoinen ilmiö maassa, jota pidetään hyvinvointivaltiona, jossa
kaikista pitäisi pitää huolta.

Toinen syy eläkeköyhyyteen on verotus. Jo keskimääräisellä työeläketasolla 20 000 eu-
roa per vuosi eläkkeensaaja maksaa Veronmaksajain Keskusliiton verolaskurin mukaan
veroa 18,6 prosenttia, kun vastaavan ansiotuloa saavan veroaste on 7,54 prosenttia. Erotus
on siis peräti 11,06 prosenttia. Tämä tarkoittaa sitä, että nykyinen vanhusikäluokka mak-
saa veroja vuositasolla 2,5 miljardia euroa enemmän kuin ansiotyöstä vastaavan tulon saa-
vat maksavat. Aikamoinen ero.

Arvoisa puhemies! Verotuskäytäntö rikkoo perustuslain 2 luvun 6 §:ää. Se pykälähän
kertoo, että kansalaisia ei saa asettaa eriarvoiseen asemaan toistensa kanssa muun muassa
iän perusteella. Köyhyys on karkeasti ihon alle menevä prosessi. Sitä voidaan ilmentää hel-
24



Pöytäkirjan asiakohta PTK 56/2019 vp
posti Dickensin mitalla: kun tulot ovat 10 ja menot ovat 9,5, elämä hymyilee, ja kun tulot
ovat 9,5 ja menot 10, elämä on yhtä painajaista — ja liian monella eläkeläisellä jokapäi-
väinen elämä on juuri tätä. Eläkeläisiä on puolitoista miljoonaa. Puolella heistä on toi-
meentulon kanssa vaikeuksia, kolmasosalla kaikki rahat kuluvat välttämättömiin menoi-
hin, kymmenellä prosentilla on vakavia vaikeuksia toimeentulon kanssa — se on noin
150 000 ihmistä. Kyse ei siis ole ihan pienestä joukosta, joka pärjää todella huonosti.

Tähän on mielestäni turha etsiä syyllisiä tästä salista. Me olemme kaikki yhtä syyllisiä.
Meidän velvollisuutemme on korjata tämä asia, tehdä viimeinkin tälle jotain, sillä siitähän
meille maksetaan. Vanhuus ei saa tarkoittaa köyhtymistä.

Arvoisa puhemies! Keinoja asian korjaamiseen on luonnollisesti monia. Kokoomuksen
lääkkeet ovat parlamentaarisen työryhmän asettaminen tutkimaan eläkejärjestelmän kestä-
vyyttä ja eläkeläisten ostovoimaa. Eläkeläisten ostokori on saatava vastaamaan todellisia
kustannuksia. Työllisyysaste on saatava korkealle, ja eläkeläisten verotusta on kevennettä-
vä. — Kiitos.

19.23 Sari Tanus kd: Arvoisa herra puhemies! Täällä on käytetty monia tosi hyviä pu-
heenvuoroja. Mietin tässä, kun tässä näistä indeksiasioista ja puoliväli-indeksin muutok-
sista aiheutuvista kustannuksista ja eläkejärjestelmän kestävyydestä ollaan puhuttu ja toi-
saalta sitten Telan ja ETK:n ikään kuin, sanoisinko, pelottelusähköpostia läpi luettu, ja ih-
mettelen sitä, että kun tässä salissa tehdään joitakin päätöksiä, niin mistä muista päätöksis-
tä ja laeista me ajattelemme niin, että ne nuijitaan sinne kallioon seuraaviksi 60 tai 80 vuo-
deksi. Mehän arvioimme ja seuraamme tilanteita, kansantaloutta, eläkeasioita, indeksi-
asioita vuosittain ja vaalikausittain, ja muutoksia niihin voidaan tehdä tässä salissa
hyvinkin tiheään tahtiin. Mutta kun puhumme työeläkkeistä ja tästä eläkejärjestelmästä,
niin silloin tuntuu kuin puhuisimme vain siitä, että nyt nuijimme jotakin ja vannomme, että
se sitten kestää seuraavat 60 tai 80 vuotta ikään kuin siihen ei saisi enää puuttua. Tämä on
kovasti hämmästyttänyt.

Eläkeläisten verotusta on ilman muuta korjattava. Siinä on epäkohtia suhteessa palkan-
saajiin. Yhteinen maksukatto on ilman muuta saatava, ja monia muita muutoksia, mistä tä-
näkin päivänä on tästä pöntöstä puhuttu, pitäisi eläkeläisille saada.

Tähän puoliväli-indeksiin ja työeläkkeisiin liittyen me voimme ennakoida tulevaa, mut-
ta historian me tiedämme. On peloteltu suurten ikäluokkien eläkkeelle jäämisellä ja puoli-
väli-indeksin muuttamisella ja sillä, miten järjestelmä kestää. Jos ajattelemme, niin 2009
jäi eläkkeelle 80 000 eläkeläistä ja siitä huolimatta rahastot ovat koko ajan kasvaneet. Jos
puoliväli-indeksillä olisi jatkettu silloin vuonna 95, 96 ja tänne asti, niin laskelmien mu-
kaan meillä olisi edelleenkin 160 miljardia euroa rahastoissa, ja jos alun perin sillä palk-
kaindeksillä, mikä alkuaan siinä oli, olisi jatkettu, se olisi ollut käytössä kaikki nämä vuo-
det, niin silloinkin meillä keskivertotuotoilla olisi toistasataa miljardia euroa edelleenkin
noissa rahastoissa.

Vuodesta 95 vuoteen 2018 asti eläkemenot ovat kyllä kaksinkertaistuneet, mutta eläke-
rahastojen suuruus on kuusinkertaistunut. Parin vuosikymmenen ajan rahastojen tuotto on
ollut keskimäärin seitsemän kahdeksan miljardia euroa vuodessa. Jos puoliväli-indeksi pa-
lautettaisiin, se maksaisi noin miljardin, mutta rahastojen kasvuun jäisi vielä keskimäärin
se seitsemän miljardia. Eli näistä rahastojen tuotoista jos me käyttäisimme vuosittain yh-
den miljardin, niin silti useammalla miljardilla rahastot vuosittain kasvaisivat.
25



Pöytäkirjan asiakohta PTK 56/2019 vp
ETK on laskenut keskivertotuotoilla ja väestöennusteilla vuosikymmenien tilannetta
eteenpäin, ja ETK:n mukaan vuonna 2085 meillä on noin 5,1 miljoonaa asukasta, joista
työllisiä olisi noin kaksi miljoonaa ja eläkeläisiä 1,7 miljoonaa. Tuolloin on ajateltu, että
eläkevakuutusmaksut olisivat noin 15 miljoonaa maksettavia työeläkkeitä pienemmät, ja
eläkevakuutusmaksuthan voisivat olla paljon enemmänkin pienemmät. Mutta paisuneiden
rahastojen tuotot olisivat, vaikka ajattelisimme vain kolmen ja puolen prosentin tuottoa, 23
miljardia vuodessa.

Minua ihmetyttääkin, kun ajattelemme ETK:n ja Telan viestejä ja heidän kokoamiaan
tietoja, että usein siellä pelotellaan esimerkiksi näitten työeläkemaksujen nousulla ja kai-
kella muulla sellaisella, mutta harvoin siellä samoissa papereissa esitetään, kuinka suurek-
si arvioidaan näiden eläkerahastojen kasvavan. Koska todellakin, mistä edustaja Kiljunen
tässä jo aiemmin ansiokkaasti on puheenvuoroja käyttänyt niin kuin monet muutkin, jos
ajattelemme, että vuonna 2065 tuollaisella maltillisellakin alle 4 prosentin tuotolla eläke-
rahastot olisivat noin kuusi- ja puolisataa miljardia ja vuonna 2085 lähemmäs tuhat miljar-
dia, ja jos ajattelemme, että vuonna 95 rahastot olivat neljä kertaa suuremmat kuin makse-
tut eläkkeet, niin vuonna 2085 — ja nimenomaan Eläketurvakeskuksen arvion mukaan —
rahastot ovat kymmenen kertaa suuremmat kuin eläkkeet. Miettii kyllä todella, että mikä
järki meidän on varastoida ja paisuttaa näitä rahastoja, vielä kun ne suurimmaksi osaksi on
todellakin sijoitettu ulkomaille, kun me voisimme ottaa sieltä vaikka pientä siivua niiden
paisuvien rahastojen tuotoista ja käyttää niitä täällä meidän oman kansantaloutemme ja
eläkeläisten hyvinvoinnin lisäämiseksi.

Meillä on näppäriä eläkeläisiä, jotka ovat kirjoittaneet minullekin, että eikö nykyhalli-
tus ymmärrä, että he voisivat lisätä verotulojakin ilman verojen nostamista ja nimenomaan
niin, että taitettu indeksi poistettaisiin, otettaisiin puoliväli-indeksi käyttöön, nostettaisiin
työeläkkeitä, ja sieltä todella niitä verotuloja tulisi yhteiseen kukkaroon, ja niillä voisi osit-
tain maksaa vaikka nämä tarvittavat korotukset kansaneläkkeisiin tai takuueläkkeisiin ja
moniin muihin asioihin, mitä meidän ikäihmiset, eläkeläiset ja heidän hyvinvointinsa tänä
päivänä vaatisi.

Sen vuoksi ihmettelen tätä pelottelua ja ihmettelen sitä, kun sanotaan, että kun ei tiedä
mitä tapahtuu rahastoille ja kestävätkö ne tai kestääkö tämä järjestelmä. Mehän voimme
seurata näiden muutosten jälkeen vuosittain tilannetta, arvioida kahden, kolmen, neljän
vuoden välein, ja jos tilanne näyttäisi siltä, että tapahtuisi jotakin katastrofaalista maail-
massa, niin silloinhan me voimme säätää uuden lain, niin kuin me tässä salissa teemme ai-
van viikoittain.

19.30 Ritva Elomaa ps: Arvoisa puhemies! Täällä salissa on käyty todella tärkeää kes-
kustelua ja hyvää keskustelua tänään eläkeläisistä ja puoliväli-indeksistä.

Takuu- ja kansaneläkkeiden nosto: Hallitus nostaa niitä vähän, erittäin hyvä asia. Saisi
nostaa vielä paljon enemmän. Mutta se on hyvä asia.

Mutta koska nyt tänään puhumme tosiaan näistä työeläkkeistä, niin keskityn nyt tässä
puheessani siihen.

Hyvinvointimme rakentamiseen osallistuneiden toimeentulosta on pidettävä huolta
myös työuran päätyttyä. Pienituloisten eläkeläisten tilanne alkaa olla todella huolestutta-
va. Leipäjonot kasvavat, ja siellä on kasvava joukko myös iäkkäitä naisia. Haluan nostaa
erityisesti esille pitkän työuran pienellä palkalla tehneiden naisten tilanteen. Moni on men-
nyt töihin neljätoistakesäisenä, painanut pitkää päivää, usein kuusipäiväistä työviikkoa
26



Pöytäkirjan asiakohta PTK 56/2019 vp
kymmeniä, kymmeniä vuosia, ja eläke on ehkä noin 1 300 euroa. Eikö olisi oikeus ja koh-
tuus, että yhteiskunta turvaisi heille ja kaikille pientä eläkettä saaville edes aivan arjen vält-
tämättömiin menoihin riittävän tulotason?

Nyt on kysymys myös oikeudenmukaisuudesta. Ja hallitukselle on kysymys arvovalin-
nasta: kun rahaa laitetaan liikkeelle ja tehdään talousarviot, niin mihin käytetään rahaa?
Ketkä ovat nyt siinä asemassa, että pitäisi enemmän laittaa heidän elämäntilanteensa pa-
rantamiseen rahaa? Aika pitkälti kyllä iäkkäät ihmiset.

Täällä on puhuttu paljon myös eläkerahastoista tänään. Tiedetään, että ne paisuvat koko
ajan. Siellä on yli 200 miljardia. Haluaisin, että tätä asiaa valaistaisiin ihan tarkasti. Joten-
kin tuntuu, että semmoinen pieni ei nyt salaisuuden verho mutta kuitenkin epätietoisuuden
verho on eläkerahastojen ympärillä. Koska ne kasvavat koko ajan, näkisin, että sieltä voisi
olla mahdollista irrottaa joitakin miljardeja ja suunnata pienituloisille eläkeläisille. Miksi
tämä ei voisi olla mahdollista? Ja silti pitää, totta kai, pitää mielessä, ettei vaaranneta tule-
vien työssä olevien ja meidän nuortemme eläkkeitä tulevaisuudessa, ei tietystikään. Mutta
uskoisin, että sieltä kyllä heruisi jotakin. He, jotka nyt ovat eläkkeellä, ovat tehneet mah-
dolliseksi meille tämän hyvinvointiyhteiskunnan tänä päivänä. He ovat sen ansainneet, että
sieltä jotain heille voisi antaa lisää.

Se syyllistäminen, sitäkin on ollut jonkun verran, sitä, että ikäihmiset ovat vain menoerä
ja syyllistetään heitä. Se on aivan järkyttävää puhetta. Tällainen puhe tarvitsisi heti poik-
kaista — se on hävytöntä.

Edustajat Kankaanniemi, Savio, Meri ja Lehto toivat perussuomalaisten linjan pienitu-
loisten eläkeläisten tilanteen parantamiseksi hyvin esille puheenvuoroissaan. Edustaja
Meri vielä yksilöi hyvin paljon niitä toimenpiteitä, mitä perussuomalaiset tulevassakin var-
jobudjetissaan esittävät. Ja se on kestävä, se ei ole mikään huuhaa-varjobudjetti. Kiitos
heille siitä.

Täällä on paikalla tietysti Kiljunen, myös tämän toisen lakialoitteen tekijä Aittakumpu
sekä Tanus. Kilpi taisi jo lähteä. Myös heille kiitos siitä, että olette vielä täällä, koska asia
on todella tärkeä. Lehterilläkin on vielä muutamia ihmisiä.

Toivon, että tämä lakialoitteeni, jonka suurin osa perussuomalaisista on allekirjoittanut
ja loputkin olisivat varmaan allekirjoittaneet, mutta kun aina eivät kaikki ole paikalla, niin
voi olla, että jonkun nimi jää pois. Meren nimen muistaisin siellä nähneeni, mutta se täytyy
tarkastaa. Myös hän on tehnyt hyvin paljon niitten asioitten eteen töitä.

Toivon, että tämä nyt vilkastuttaisi sen keskustelun siihen pisteeseen, että tulisi myös tu-
loksia ja tekoja. Ja nyt kun äänestellään varmaan sitten näistä aloitteista, toivon, että kaikki
ne aloitteet, jotka johtavat siihen, että eläkeläisten ja varsinkin pienituloisten eläkeläisten
tilanne parantuu, saavat kannatusta.

Ja kiitos myös Kiljuselle erittäin paljon tästä hänen lakialoitteestaan. Toivottavasti tämä
tuottaa hedelmää. Kiitos kaikille!

Toinen varapuhemies Juho Eerola: Arvoisat edustajat, jos mitenkään mahdollista, niin
koetetaan pitää puheenvuorot mahdollisimman tiiviinä. Asian käsittely joudutaan tänään
keskeyttämään viimeistään kello 20.00 ja istunto päättämään, että saadaan tämä sitten va-
liokuntaan ennen marraskuuta.

19.37 Pekka Aittakumpu kesk: Arvoisa puhemies! Aivan kuten edustaja Elomaa totesi,
olemme nyt käyneet eläkeläisten toimeentulosta varsin monipuolista ja mielenkiintoista
27



Pöytäkirjan asiakohta PTK 56/2019 vp
keskustelua hyvin monelta kantilta. Olen tätä kuunnellut mielenkiinnolla ja uskon, että
olen jotain uuttakin oppinut tästä varsin monisäikeisestä kysymyksestä.

Monissa puheenvuoroissa on nyt viitattu ja puhuttu myös näistä hallituksen päättämistä
eläkkeiden korotuksista, jotka koskevat tosiaan takuueläkettä ja kansaneläkettä. Haluan
vielä sen todeta, että meille keskustassa on aivan erityisen tärkeää ollut se, että voimme nyt
kohdentaa noita korotuksia kaikkein pienituloisimpiin eläkeläisiin ja tällä tavalla vähentää
eläkeläisköyhyyttä. Tämä kansaneläkkeen korotus on nyt täysimääräisenä 34 euroa kuu-
kaudessa ja takuueläkkeeseen tulee 50 euron korotus ensi vuoden alusta, ja nämä korotuk-
set kaikkiaan koskevat yli 600 000 suomalaista eläkkeensaajaa. Se on varsin iso joukko,
jonka arjessa nämäkin korotukset tulevat nyt varsin merkittävästi tuntumaan. Ehkä vähän
ihmettelen sitä, jos näitä hallituksen nyt toteuttamia eläkkeen korotuksia jollakin tavalla
vähätellään, koska niissä on kuitenkin kyse varsin merkittävistä asioista. Tiedän sen itse-
kin, että kyllä eurolla, yhdellä eurollakin, voi olla ja onkin monelle ihmiselle merkitystä, ja
nyt kuitenkin puhutaan kymppien korotuksista. On erittäin arvokasta, että me saamme näil-
le pienituloisimmille eläkeläisille nyt nuo korotukset. Hallitus on huolehtinut myös siitä,
että nämä eläkkeiden korotukset otetaan huomioon siten, että ne eivät vaikuta juurikaan
asumistukeen, vaan ne tulevat täysimääräisinä näille takuueläkettä ja kansaneläkettä saa-
ville eläkeläisille.

Kyllä nämä parannukset todella tulevat tarpeeseen, mutta tämä keskustelu, jota nyt
käymme, on todella arvokasta ja tärkeää, ja on aivan selvää, etteivät nämä eläkkeiden ko-
rotukset vielä riitä, vaan paljon on tehtävä. Ja aivan kuten tässä keskustelussa on hyvin tul-
lut esille, niin monille eläkeläisille aivan ratkaisevaa hankaluutta tuottaa arjessa se, että elä-
minen on monella tavalla kallista: sairaanhoidon ja terveydenhuollon maksut, lääkekulut
— eläminen muutoinkin on varsin kallista. Ja ehkä monesti juuri haja-asutusalueilla ja vä-
hän kauempana keskuksista se vielä korostuu, että elämisen kulut ovat melkoiset, ja siksi
meidän on erityisesti nyt laajasti mietittävä erilaisia ratkaisuja eläkeläisten tilanteen paran-
tamiseen.

19.40 Johannes Yrttiaho vas: Arvoisa puhemies! Haluan vielä muistuttaa, että eläkkeet
muodostuvat nimenomaan työntekijän työstä. Jokainen työeläke on tiukasti sidottu työu-
ran pituuteen ja eläkekertymään. Oikeudellisesti ja moraalisesti eläke on eläkeläisen työs-
säoloaikanaan maksamaa omaa rahaa. Se on ikään kuin rahastoihin siirrettyä myöhennet-
tyä palkkaa, palkanosa, joka siirretään yhteisellä sopimuksella eläkkeenä maksettavaksi.

Näillä palkoista kerätyillä eläkemaksuilla on katettu koko tämän työeläkejärjestelmän
voimassaolon aikana kaikki maksuun tulleet eläkkeet lähes täysin. Muutaman viime vuo-
den aikana myös rahastojen tuottoja on käytetty, mutta todella vähäisessä määrin. Itse ra-
hastoihin ei ole tarvinnut kajota käytännössä lainkaan, ja ne ovat kasvaneet kasvamistaan:
90-luvun puolivälistä ne ovat kuusinkertaistuneet tuohon yli 200 miljardiin euroon. Sa-
maan aikaan eläkemenot ovat vain kaksinkertaistuneet — rahastot kuusinkertaistuneet,
menot vain kaksinkertaistuneet.

Työntekijäthän maksavat eläkemaksua keskimäärin noin 7 prosentin ja työnantajat hie-
man alle 12 prosentin mukaan. Vuoteen 92 asti työeläkemaksuja maksoivat vain työnanta-
jat. Vaikka työnantajien osuus tässä maksussa on suurempi kuin palkansaajien, on siis
muistettava, että eläkkeet ovat osa työllä luotua arvonlisäystä, kiteytynyttä työtä, maksoi
ne muodollisesti työntekijä tai työnantaja. Myöskään se, että osa eläkkeistä voidaan mak-
saa eläkerahastoista tai nimenomaan rahastojen tuotosta, ei tätä perusasiaa muuta. Rahas-
28



Pöytäkirjan asiakohta PTK 56/2019 vp
toista tai niiden tuotosta eläkkeisiin siirretty arvo on osa nimenomaan työllä luotua kansan-
talouden arvonlisäystä. Joskin nykytilanteessa tämä arvonlisäysprosessi rahastojen tuotto-
jen osalta on jo varsin globaali, kuten täällä on tullut esiin. Rahastojen sijoituksista valta-
osa on ulkomailla, oliko 70 prosenttia. Tässä kehityksessä työeläkemaksujen osalta hie-
man näyttää siltä, että työnantajat olisivat pyrkimässä keveämpään maksuvastuuseen, tääl-
lä edellä kokoomuksen edustaja Eestilän puheenvuorokin ehkä hieman viittasi siihen.

On hyvä muistaa, että työeläkejärjestelmästä on säästetty monella muullakin tavalla
kuin tällä taitetulla indeksillä, joka nyt esitetään muutettavaksi puoliväli-indeksiksi. Esi-
merkiksi alkaneita eläkkeitä on vuodesta 2010 lähtien pienentänyt vuosittain kasvava elin-
aikakerroin. Esimerkiksi vuonna 2030 se heikentää eläkkeitä jo lähes 10 prosenttia. Vuon-
na 2017 voimaan tulleessa eläkeuudistuksessa eläkeikää korotettiin ja pienennettiin van-
hempien ikäluokkien eläkekarttumia. Varhaiseläkkeitä on karsittu, [Puhemies koputtaa] ja
niiden ehtoja on tiukennettu, ja esimerkiksi työttömyyseläke on lakkautettu kokonaan. —
Eli säästetty on.

Se työllä luotu arvo, joka näissä eläkerahastoissa [Puhemies koputtaa] on, kuuluu sen
työn tekijöille — eläkkeen muodossa.

19.43 Kimmo Kiljunen sd: Arvoisa puhemies! Minäkin haluan kollegoja kiittää tästä
keskustelusta, jota on käyty. Jos ihan tarkkoja ollaan, niin oletan, että edustaja Elomaalla
niin kuin minullakin keskeisin tavoite tällä aloitteella on ollut ylipäätään, että me keskus-
telemme tästä työeläkejärjestelmästä, keskustelemme eläkerahastoista, keskustelemme
tästä eläkkeensaajien lakisääteisestä köyhtymisestä, jotta aukaisemme toinen toistemme
silmiä. Se on tässä se tärkein asia. Pidän myöskin erittäin hyvinä näitä erilaisia puheenvuo-
roja, mitä tässä tänään on käyty läpi.

Edustaja Meri lähti jo pois, mutta hän harmitteli sitä, että hänen nimensä puuttui joista-
kin aloitteista. Saattaa olla, että se on kömmähdys, jos se koskee edustaja Elomaan aloitet-
ta, mutta minun aloitteeni osalta se on ollut kyllä tiedossa. Hän allekirjoitti erään toisen te-
kemäni lakialoitteen, jota ei ole vielä luovutettu, yksityisen pysäköinninvalvonnan lopet-
tamisesta, sen hän allekirjoitti. Minä luulen, että hän teki tässä pienen sotkun omalta puo-
leltaan.

Sen sijaan edustaja Elomaa nosti hyvin erinomaisesti esille ison asian, mikä on koko tä-
män jutun lähtökohta. Meillä on erinomainen eläkejärjestelmä rahoituksellisen kestävyy-
den osalta, mutta eläkejärjestelmä ei ole onnistunut, jos leipäjonojen asiakkaista 40 pro-
senttia on eläkkeensaajia. Eläkkeen pitää taata perustoimeentulo iäkkäille ihmisille, ja sitä
nykyinen eläkejärjestelmä ei tee. Jos tilastollisesti suurin yksittäinen asiakasryhmä leipä-
jonoissa on ikäihmiset, joku on pahasti vialla. Siinä mielessä edustaja Elomaa nosti sen
erinomaisen hyvin esille. Se on se iso haaste, mistä me tässä keskustelemme, ja sen haas-
teen päällä on vielä se, että mitä vanhemmaksi eläkkeensaaja tulee, sen köyhemmäksi hän
tulee. Eli me rankaisemme ihmisiä siitä, että he ikääntyvät.

65-vuotiaista seitsemän prosenttia on köyhyysrajan alla, se on keskimääräinen kaikkien
suomalaisten osalta. Kun ihminen on yli 75-vuotias, niin köyhyysrajan alla on jo 22 pro-
senttia, ja kun menee yli 85-vuotiaisiin, köyhyysrajan alla on 30 prosenttia, ja satavuotiais-
ta, joita ei ole kunnolla tilastoitu mutta jotka näkyvät, lähes puolet on köyhyysrajan alla.
Mitä vanhemmaksi ihmiset tulevat, sen köyhemmäksi he tulevat. Ehkä sarkastista onnelli-
suutta on se, että Suomessa ei ole tilastoitu yhtään 110-vuotiasta köyhyysrajan alla elävää.
Ongelman ratkaisee luonto, ei yhteiskuntapolitiikka, ja me olemme tässä eduskunnassa nyt
29



Pöytäkirjan asiakohta PTK 56/2019 vp
tekemässä päätöksiä, niin että me ratkaisisimme tätä ongelmaa ja tarttuisimme siihen va-
kavasti: eläkkeensaajien köyhtymiseen siinä, mitä vanhemmaksi he tulevat.

Täällä viitattiin joissain puheenvuoroissa tähän työryhmään, joka 2011 vaalien jälkeen
perustettiin, jonka tehtävänä oli arvioida työeläkeindeksijärjestelmää. Jotkut eivät ehkä ol-
leet ihan täysin tietoisia siitä, kun kuvittelivat, että se mietintö meni roskapönttöön. Se ei
mennyt ollenkaan roskapönttöön. Siinä 2013 annetussa mietinnössä ei kannatettu taitetun
indeksin kumoamista. Eläkeläisjärjestöjen edustajat jättivät sinne eriävän mielipiteen siitä,
että indeksin pitäisi olla 30—70-indeksi 20—80:n sijasta. Se oli eriävä mielipide, mutta
muuten se raportti ei kannattanut indeksin muuttamista. Siinä mielessä se ei johtanut sii-
hen, mihin olisi toivonut.

Sitten täällä on paljon puhuttu siitä, että nuoremmat sukupolvet maksavat tänä päivänä
enemmän työeläkemaksuja kuin aikaisemmat sukupolvet. Tämähän on fakta — tämä on
fakta. He maksavat suurempia työeläkemaksuja, mutta he maksavat huomattavasti pie-
nempää tuloveroa kuin aikaisemmat sukupolvet. Elinaikakerroin kieltämättä lähtee siitä
liikenteeseen, että nuoremmat tekevät pidempään töitä, mutta he aloittavat myöskin työu-
ran myöhemmin kuin aikaisemmat sukupolvet.

Täällä viitattiin myöskin siihen, että aikaisemmilla sukupolvilla vuoteen 2005 asti elä-
kekertymä alkoi työelämässä vasta, kun ihminen täytti 23 vuotta, vaikka monet aloittivat
työelämän jo 15:n iässä. Ihmiset aloittavat nykyisin myöhemmin ja elävät sitten pidem-
pään ja tekevät pidempään töitä, eli sukupolvien yli tapahtuva tämäntapainen kaavamai-
nen vertailu on tarpeetonta, täydellisen tarpeetonta. Olennaisinta on se, että jokainen suo-
rittaa lakisääteiset velvoitteensa ja jokaiselle turvataan se ansiosidonnainen työeläke, niin
kuin kaikille kuuluu.

Sitten täällä on ollut yksi iso kysymys: ennusteet. Julkisessa keskustelussa olemme mer-
killisessä tilanteessa sen suhteen, että faktoja, jotka ovat meille vain tiedettyjä menneisyy-
dessä tapahtuneita asioita, ei oteta tosissaan. Sen sijaan me rakennamme kaiken ennustei-
den varaan, ennusteiden, jotka ulottuvat vuoteen 2080 asti, ja näistä ennusteista tulee tähän
julkiseen keskusteluun faktoja. Joka ikinen taloustieteilijä tietää, että yksikään vakava ta-
loustieteellinen tutkimuslaitos ei koskaan tee yli 20 vuoden ulottuvia ennusteita. Luotta-
musvälit tulevat niin epämääräisiksi, ettei ole järkevää ennustaa niin pitkälle edes karkeita
ennusteita. Meillä käydään vakavaa keskustelua, mikä on tilanne vuonna 2070 ja niin edel-
leen. Ainoa tilasto, joka voisi jossain määrin olla vakaa, ja sekin on epäluotettava, on väes-
töennusteet.

Väestötilastot ovat tässä ikääntymisen osalta sikäli kiinnostavia, että me olemme juuri
saaneet Tilastokeskuksen tuoreen väestöennusteen, johon Eläketurvakeskuskin viittaa ja
joka kertoo, mikä on yli 65-vuotiaiden määrän kasvu Suomessa. Se on seuraava, nyt ihan
tilastollisesti näkyy, että fakta on tämä, mitä on tapahtunut: 1995 Suomessa oli noin
700 000 yli 65-vuotiasta ihmistä, silloin se oli 14 prosenttia kokonaisväestöstä. Tänä päi-
vänä yli 65-vuotiaita on 1,2 miljoonaa, eli puolella miljoonalla on lisääntynyt yli 65-vuo-
tiaiden määrä. Tästä eteenpäin vuonna 2070 — täällä kuultiin jo edustaja Tanukselta tämä
luku — se on 1,7 miljoonaa. Eli tässä tapahtuu seuraavan 50 vuoden aikana yli 65-vuoti-
aissa puolen miljoonan väestömäärän kasvu, jonka me olemme juuri kokeneet omana elin-
aikanamme tässä viimeisen 25 vuoden aikana. Me olemme kestäneet tämän rajun muutok-
sen eli suurten ikäluokkien eläkkeelle siirtymisen hienosti. Rahastot ovat samanaikaisesti
kasvaneet hienosti — osittain siinä mielessä hienosti, että nykyiset eläkkeensaajat todella
köyhtyvät, siinä tilanteessa me olemme.
30



Pöytäkirjan asiakohta PTK 56/2019 vp
Tämä tarpeeton pelottelu sillä, että huoltosuhteet heikkenevät, väestö ikääntyy, se on
ikään kuin hurja kuorma suomalaiselle yhteiskunnalle, on järjetön. Tällä hetkellä yli 65-
vuotiaista satatuhatta ihmistä on palkkatyössä, ja kun mennään vuoteen 2070, niin aivan
varmasti ollaan siinä tilanteessa, että työllisyysaste yli 65-vuotiailla on täysin kokonaan
toinen kuin tänä päivänä. Ei meidän pidä ruveta rakentamaan tällaisten ennusteiden varas-
sa päätöksiä, jotka koskevat tämän päivän eläkkeensaajia. Meidän nykyisillä eläkkeensaa-
jilla on oikeus ansaittuun tulotasoonsa, [Puhemies koputtaa] ja sen takia tämä puoliväli-in-
deksi olisi syytä ottaa käyttöön.

19.51 Sari Tanus kd: Arvoisa herra puhemies! Pyysin vielä puheenvuoron nostaakseni
eläkeläisköyhyyden vielä erityisesti esiin, koska näen niin, että — kun Suomesta puhutaan
hyvinvointivaltiona — me emme oikeastaan voi puhua Suomesta hyvinvointivaltiona, jos
meillä on satojatuhansia eläkeläisiä köyhyysrajan alapuolella tai sen tuntumassa. Ja aivan
niin kuin tuossa jo aiemmin tuli esille, köyhyysrajan alapuolella 65-vuotiaista on 7 prosent-
tia ja 85-vuotiaista jo 30 prosenttia, joten sen suhteen tietysti näitä takuueläkkeen ja kan-
saneläkkeiden nostoja myös tarvitaan, ja kristillisdemokraattien vaihtoehtobudjeteissa ne
ovat olleet ja ovat edelleen — niitä todella tarvitaan. Tietysti olemme kiitollisia, että halli-
tus on jossain määrin niitä tässä jo tehnyt, mutta lisääkin ja reilummin voisi. Samoin meillä
on eläketulovähennyksiä vaihtoehtobudjetissa ja niin edelleen.

Mutta minkä takia tämä tilanne on tällainen? Yksi iso syy on todella vuonna 96 tehdyssä
taitetussa indeksissä, koska silloin työeläkkeille jääneiden alkuperäinen työeläke on jäänyt
ostovoimaltaan 22 vuodessa jälkeen suhteutettuna nykyiseen keskipalkkaan, ja sen osto-
voima on enää 30 prosenttia. Jos tuota muutosta ei silloin olisi tehty eli taitettuun indeksiin
ei olisi menty, vaan puoliväli-indeksillä olisi jatkettu, niin meillä olisi paremmat eläkkeet
ja köyhyysrajan alapuolella ei olisi tällaista määrää eläkeläisiä kuin tänä päivänä on.

Monenlaisia toimenpiteitä tarvitaan, ja minä haluan myös kiittää kaikkien eläkeläisten
puolesta tästä mielestäni hyvästä ja monipuolisesta keskustelusta, ja kiittää myös taitetun
indeksin poistamiseen tähtäävien lakialoitteiden tekijöitä. Mutta toivoisin, että moniin toi-
menpiteisin, joita tarvitaan meidän eläkeläisten toimeentulon ja hyvinvoinnin parantami-
seksi, todella tartuttaisiin. Minä näen asian sillä tavalla, että se on ennen muuta asenne- ja
tahtotilakysymys. Jos meillä löytyy riittävän voimakasta tahtoa ja yhteistyötä, niin meillä
todella on mahdollisuuksia tehdä useammanlaisia toimenpiteitä, ja niitä on mahdollisuus
tehdä varsin ripeässä tahdissa. Ja tehdä sellaisia toimenpiteitä, että todellakin meillä on
mahdollisuus huolehtia näistä ikäihmisistä, jotka ovat pitkälti rakentaneet tämän maan hy-
vinvoinnin, laittaneet perustuksen sille ja tehneet tavattoman kovaa työtä, pitkiä työpäiviä,
eivätkä ole peräänkuuluttaneet monia palveluja silloin vuosia ja vuosikymmeniä sitten.
Näen kyllä, että se ei ole vain meidän etuoikeutemme, vaan on myös meidän velvollisuu-
temme ja kunnia-asiamme huolehtia näistä ikäihmisistä — meidän kunniakansalaisista,
eläkeläisistä sillä tavoin, että heillä on arvokas vanhuus ja he voivat turvallisesti vanheta.
Mutta kiitoksia [Puhemies koputtaa] kaikille hyvästä keskustelusta.

Toinen varapuhemies Juho Eerola: Edustaja Kiljunen, jos puheenvuoronne on kolmen
minuutin puheenvuoro paikalta, se ehditään pitää.

19.54 Kimmo Kiljunen sd: Minun puheenvuoroni on alle kolme minuuttia, lupaan sen.
— Halusin vielä käyttää kiitospuheenvuoron tässä. Me tässä kiittelimme toinen toisiamme
31



Pöytäkirjan asiakohta PTK 56/2019 vp
hyvästä keskustelusta, ja minustakin tämä oli arvoisa keskustelu. Minä haluaisin nostaa yh-
den kansanedustajan täällä erityisesti esille, ja hän on Suomen Senioriliikkeen varapuheen-
johtaja Sari Tanus. Minä Senioriliikkeen puheenjohtajana voin sanoa, että olemme paljon
tehneet yhdessä tämän asian eteen töitä. Meitä on nyt jo hieno joukko kansanedustajia täs-
sä yli puoluerajojen ajamassa tätä asiaa, ja toivon, että tämä asia onkin sellainen, että tämä
ei ole puoluepoliittinen, vaan me kaikki tunnistamme tämän ongelman, mikä on olemassa.
Meillä on olemassa voimavarat, ja eläkkeensaajia tarpeettomasti köyhdytetään tässä suh-
teessa, ja tämä asia on ratkaistavissa. Se on todellakin, kuten edustaja Tanus sanoi, poliit-
tisen tahdon asia, ja politiikka on mahdollisen taitamista. On meidän yhteinen tehtävämme
yli puoluerajojen hoitaa tämä.

Keskustelu päättyi. 

Asia lähetettiin sosiaali- ja terveysvaliokuntaan.
32


