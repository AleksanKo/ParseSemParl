















































DEMD6E9.tmp.xml


Pöytäkirjan asiakohta PTK 36/2018 vp
Pöytäkirjan asiakohta 

PTK 36/2018 vp

Täysistunto

Tiistai 17.4.2018 klo 14.02—19.35

3. Valtioneuvoston selonteko julkisen talouden suunnitelmasta vuosille 2019—2022
Valtioneuvoston selonteko VNS 1/2018 vp

Lähetekeskustelu

Puhemies Paula Risikko: Lähetekeskustelua varten esitellään päiväjärjestyksen 3.  asia.
Puhemiesneuvosto ehdottaa, että asia lähetetään valtiovarainvaliokuntaan, jolle muut va-
liokunnat voivat antaa lausunnon viimeistään 18.5.2018. 

Valtioneuvoston esittelypuheenvuoron jälkeen keskustelu käydään etukäteen pyydetty-
jen puheenvuorojen osalta nopeatahtisena siten, että ryhmäpuheenvuorojen pituus on enin-
tään 5 minuuttia. Valtiovarainministerin vastauspuheenvuoron jälkeen seuraa debatti, jon-
ka alussa myönnän pääsääntöisesti 1 minuutin puheenvuoroja oppositioryhmien johtajille
ja asianomaisille ministereille. Tämän jälkeen keskustelu jatkuu niin sanottuna normaalina
debattina. Muut ennalta varatut puheenvuorot käytetään ryhmäpuheenvuorojärjestykses-
sä, ja niiden pituus on enintään 5 minuuttia. Puhemiesneuvosto suosittaa, että myös nopea-
tahtisen keskusteluosuuden jälkeen pidettävät puheenvuorot kestävät enintään 5 minuut-
tia. Lisäksi voin myöntää harkitsemassani järjestyksessä vastauspuheenvuoroja.

Keskustelu

14.04 Valtiovarainministeri Petteri Orpo (esittelypuheenvuoro):  Arvoisa rouva puhe-
mies! Minulla on ilo tuoda hallituksen puolesta hyviä uutisia Suomen talouden tilasta tä-
hän eduskunnan saliin: Suomen julkinen talous on tasapainottumassa lähivuosina ensim-
mäistä kertaa sitten vuoden 2008 finanssikriisin. Julkisen talouden rahoitusasema vahvis-
tuu tällä hetkellä erittäin nopeasti. Valtion velkaantuminen pienenee rivakasti. Ensi vuon-
na uutta velkaa otetaan yli puolet vähemmän kuin tänä vuonna, noin 1,3 miljardia euroa.
Maailmantalouden vahvat näkymät tukevat Suomen viennin kehitystä. Maailmantalouden
kasvun ennustetaan jatkuvan sekä tänä että ensi vuonna 4 prosentin korkealla tasolla. Suo-
men talouskasvu yltää tänä vuonna 2,6 prosenttiin, ensi vuonnakin taloutemme kasvaa yli 2
prosentin verran, eli kyse ei ole enää suhdannepiikistä.

Nämä luvut ovat rohkaisevia, mutta tärkein mittari talouspolitiikan onnistumiselle on
työllistymisen kehitys. Minä iloitsen jokaisesta ihmisestä, joka pääsee töihin ja saa parem-
man toimeentulon. Hallituskauden alkuun verrattuna työllisiä on tänään 90 000, siis
90 000, enemmän. [Ben Zyskowicz: Kuka olisi uskonut!] Työllisyysasteemme on kasva-
nut yli 71 prosentin, ja valtiovarainministeriön ennusteen mukaan työllisyysaste nousee
72,5 prosenttiin vuonna 2020. Työllisyysasteen kehitys on erittäin merkittävää, sillä vii-
meksi yli 71 prosentin lukuihin työllisyysasteessa päästiin vuonna 91. Vain ja ainoastaan
korkean työllisyyden avulla voimme turvata suomalaisten tärkeät palvelut ja hyvinvoinnin
myös tulevaisuudessa.
 Tarkistettu
4.1



Pöytäkirjan asiakohta PTK 36/2018 vp
Minä olen kuullut tässä salissa monta kertaa, miten oppositio on epäillyt talouspolitiik-
kamme vaikuttavuutta. Joko oppositio nyt pystyy myöntämään, että hallituksen talous- ja
työllisyyspolitiikka tuo tuloksia? [Pia Viitanen: Eriarvoisuus lisääntyy!] Ensin te arvoste-
litte meitä siitä, että hallituksen toimet eivät riitä työllisyysasteen saavuttamiseen. Kyllä
riittävät: töissä olevien määrä kasvaa kohisten, ja hallitus saavuttaa asettamansa työllisyys-
astetavoitteen. Sitten te väititte, että hallituksen politiikalla velkatavoitetta ei saavuteta.
Kyllä saavutetaan: julkinen velka suhteessa bruttokansantuotteeseen taittui jo vuonna
2016, ja valtion velanotto pienenee nyt kovaa vauhtia. Viime talvena kritisoitte hallitusta
siitä, että julkisen talouden rakenteellisen alijäämän kasvua ei ole saatu taitettua. Tämä-
kään ei enää pidä paikkaansa: rakenteellinen rahoitusasema on aiempaa arvioitua paljon
vahvempi. [Ben Zyskowicz: Kuka olisi uskonut!] Kuten valtiovarainministeriö arvioi per-
jantaina julkaistussa ennusteessaan, hallituksen keskeiset talouspolitiikan tavoitteet ovat
toteutumassa — tämä siis terveisinä oppositioon.

Keskustelimme tässä salissa syksyllä paljon siitä, ovatko tuloerot kasvaneet Suomessa.
Kun työllisyysvaikutukset otetaan huomioon hallituksen päätösten lisäksi, tuloerot kasva-
vat enää vain hyvin lievästi tai eivät lainkaan. Suositan, että oppositiossa paneudutte tähän
THL:n ja VATTin laadukkaaseen, hyvään tutkimukseen.

Arvoisa puhemies! Parantuneet talouden näkymät ovat saaneet myös oppositioon liiket-
tä. Nyt on, mitä voidaan jakaa, ovat monet teistä todenneet. Hätäisimmät ovat vaatineet so-
peuttamispäätösten purkamista ja satojen miljoonien uusia menolisäyksiä. Kevään nostat-
tamaa suhdannepölyä on ollut ilmassa sakeanaan. Kun hallitus viime viikolla kokoontui
kehysriiheen, totesin ennen neuvotteluja, ettemme voi elää jatkuvasti kädet syvällä tule-
vien sukupolvien ja lastemme taskuissa. [Antti Rinne: Niinhän te elätte!]

Työmme ei ole kuitenkaan vielä valmis, vaikka oikeaan suuntaan mennään vauhdilla.
Valtion velanotto pienenee nopeasti, mutta velaksi elämistä ei ole pysäytetty. Otamme
edelleen, hyvänä aikanakin, uutta velkaa hyvinvointimme rahoittamiseksi. Vuodesta 21
lähtien velanotto kääntyy uudelleen kasvuun lähinnä Puolustusvoimien hävittäjähankinto-
jen vuoksi. Ilman näitä Puolustusvoimien hankintoja valtiontalous olisi lähellä tasapainoa
jo 20-luvulla, 20-luvun alussa.

Menoja emme paisuta, tehtyjä sopeuttamispäätöksiä ei pureta eikä hallituksen valmiste-
lemia uudistuksia jätetä tekemättä. Jakopolitiikkaan ei voi heittäytyä. Kaikki tässä salissa
tietävät haasteemme, jotka meidän pitää kohdata ja ratkaista. Tämä vaatii yhteistyötä ja to-
siasioiden tunnustamista kaikilta eduskuntapuolueilta.

Arvoisa puhemies! Talouden haasteiden vuoksi keskityimme kehysriihessä kolmeen
keskeiseen asiaan: Päätimme tehdä lisää toimia, jotta talouskasvu saadaan nykyistä kestä-
vämmälle pohjalle. Hyvät ajat nimittäin eivät jatku ikuisesti. Talouskasvu hiipuu alle 2
prosentin jo vuonna 2020 ennusteiden mukaan. Toiseksi kiinnitimme huomiota julkisen ta-
louden tilaan ja velanoton hillintään. Pidimme sovituista talouden linjauksista kiinni, eikä
kehysriihestä tehty rahanjaon juhlaa. Tavoitteena tulee olla, että velaksi eläminen loppuu
kokonaan seuraavina vuosina. Teimme kehyksen sisällä harkittuja panostuksia työllisyy-
den, sosiaalisen oikeudenmukaisuuden, koulutuksen ja turvallisuuden vahvistamiseksi.
Kolmanneksi nostimme työn etusijalle kaikissa päätöksissä. Tavoitetta 72 prosentin työl-
lisyysasteesta pidettiin, kun me aloitimme, kunnianhimoisena, mutta nyt me olemme sen
saavuttamassa. Miksi tyytyisimme siihen? Seuraava tavoite on nostaa työllisyysasteemme
pohjoismaiselle, vähintään 75 prosentin tasolle. Kaikkia kehysriihen päätöksiä on siksi ar-
vioitu työn näkökulmasta. Ponnistelut työllisyyden parantamiseksi ovat kasvattaneet työ-
2



Pöytäkirjan asiakohta PTK 36/2018 vp
voimapalveluiden kysyntää. Siksi lisäämme nyt henkilöstöä työvoimapalveluihin yli 200
henkeä. Haluamme, että työnhakijat saavat henkilökohtaista tukea ja apua.

Olemme parantaneet aktiivimallia ensimmäisen jakson kokemusten perusteella. On hy-
vin tärkeää, että työttömyys ei pääse pitkittymään ja työllistyminen siten vaikeutumaan.
Työttömällä on jatkossa mahdollisuus opiskella kuuden kuukauden ajan työttömyysetuu-
della lyhytkestoisia opintoja, jotka tukevat työllistymistä. Me uudistamme työasuntovä-
hennystä niin, että se kannustaa muuttamaan työn perässä. Työpaikat ja työntekijät on saa-
tava kohtaamaan edelleenkin paremmin. Monet yritykset haluavat kasvaa, mutta eivät löy-
dä osaavia työntekijöitä. Tämä huolestuttava viesti tulee jo kaikkialta Suomessa. Pula
osaajista koskee jo kaikkia seutuja Suomessa. Siksi suuntaamme lisäbudjetissa, jonka pää-
töksiä teimme samaan aikaan, 54 miljoonaa euroa koulutukseen ja osaamisen vahvistami-
seen, siis jälleen koulutuksen ja osaamisen vahvistamiseen, jotta avoimet työpaikat ja työn-
hakijat kohtaisivat. Täsmäkoulutukset käynnistetään jo tämän vuoden aikana. Lisäämme
esimerkiksi muuntokoulutusta, jotta ihmiset voivat ketterästi opiskella uuden ammatin, jos
nykyisellä alalla ei riitä töitä. Madallamme pienissä yrityksissä kynnystä palkata uusia
työntekijöitä helpottamalla yksilöperusteista irtisanomista alle 20 hengen yrityksissä. Pie-
nissä yrityksissä ensimmäisen työntekijän palkkaaminen on iso riski. Meillä on 270 000
yritystä, joissa on alle 20 työntekijää. Niistä yksinyrittäjiä pelkästään on 180 000. Haluam-
me lieventää pienyrittäjän pelkoa työllistää. Haluamme antaa mahdollisimman monelle
mahdollisuuden työllistyä. [Ben Zyskowicz: Kuulitteko nyt?] Pienissä yrityksissä on val-
tava potentiaali uusille työpaikoille. Me myöskin uudistamme työaikalain, joka sisältää
muun muassa lakisääteiset työaikapankit. Uusi työaikalaki kattaa työntekijät laajasti, ja
lain puitteissa luodaan muuttuvan työelämän tarpeita vastaavia joustoja, kuten joustotyö-
aika asiantuntijoille.

Arvoisa rouva puhemies! On tärkeää, että teemme toimia sen eteen, että kaikki pysyvät
mukana. Kyydistä putoamista, syrjäytymistä, pitää ehkäistä. Erityisen iloinen olen lapsille
ja nuorille suunnatuista toimista, joita olemme voineet tehdä tiukan menokehyksen sisällä.
Panostukset koulutukseen ja varhaiskasvatukseen ovat tärkeää työtä sosiaalisen oikeuden-
mukaisuuden hyväksi.

Hallitus toteuttaa lukiouudistuksen, jonka toteuttamiseen varataan 8,5 miljoonaa euroa.
Tuomme lukiolaisten tueksi erityisopetuksen ja lisäämme opintojen ohjausta. Jokainen
ekaluokkalainen pääsee aloittamaan vieraan kielen opiskelun vuodesta 20 alkaen. Siihen
varautuminen alkaa nyt. Lisäämme varhaiskasvatuksen tasa-arvoa. Haastavilla alueilla toi-
mivien päiväkotien tukemiseen kohdistetaan uutena rahoituksena 10 miljoonaa euroa, jol-
la päiväkoteihin palkataan lisää henkilökuntaa ja ryhmäkokoja voidaan pienentää. [Jukka
Gustafsson: Tervetuloa demarien linjoille!] Toisen asteen opiskelijoiden opintotuessa ote-
taan käyttöön uusi oppimateriaalilisä. Jokaisella nuorella pitää olla mahdollisuus suorittaa
toisen asteen opinnot riippumatta perheen varallisuudesta — vai mitä, edustaja Gustafs-
son? [Jukka Gustafssonin välihuuto] Tuki on viisasta kohdistaa heille, jotka tuesta hyöty-
vät kaikkein eniten, ja tämä on siihen hyvä täsmätyöväline.

Arvoisa puhemies! Viimeisenä nostan esille vielä kansalaisten kannalta tärkeän teeman,
nimittäin turvallisuuden ja oikeusvaltion toiminnan. Turvaamme 7 200 poliisin tason koko
kehyskaudella. Me haluamme, että Suomen tiet ja kadut ovat turvallisia jatkossakin. Me
vahvistamme myös oikeusjärjestelmän uskottavuutta. Palautamme käyttöön muuntoran-
gaistuksen, jolloin taparikollisten sakot voidaan jälleen muuttaa vankeudeksi. [Ben Zysko-
wicz: Hyvä, Häkkänen!] Kovennamme myös seksuaalirikollisten rangaistuksia.
3



Pöytäkirjan asiakohta PTK 36/2018 vp
Arvoisa rouva puhemies! Olen tarkoituksella halunnut kuvata teille niitä haasteita, joita
2020-luvun Suomessa on, sillä nuo vuodet ovat juuri edessämme. Ne eivät ole jossain kau-
kana tulevaisuudessa, vaan aivan nurkan takana. Siksi meidän täytyy jatkaa tätä hallituk-
sen määrätietoista, hyvää työllisyys- ja talouspolitiikan linjaa, joka luo pohjan sille, että
Suomi on hyvinvoiva maa myöskin 20-luvulla. — Kiitos. [Martti Mölsä: Katsotaan, onko
oppositio samaa mieltä!]

Puhemies Paula Risikko: Seuraavaksi ryhmäpuheenvuorot.

14.15 Markus Lohi kesk (ryhmäpuheenvuoro): Arvoisa puhemies! Aloitan puheeni lai-
nauksella kolmen vuoden takaa: ”Suomi on vakavassa paikassa. Yli 400 000 ihmistä on
työttömänä, talous kasvaa hitaasti, jos lainkaan, ja julkinen talous velkaantuu nopeasti."
Näin totesi 2. kesäkuuta 2015 hallitusohjelman tiedonantokeskustelussa SDP:n ryhmäpu-
heenvuorossa puheenjohtaja Antti Rinne. Samalla hän tuli osuvasti kertoneeksi edellisen
hallituksen taloudellisen perinnön. Tuore oppositiojohtaja Rinne jatkoi: "Ennen kaikkea
Suomi ja suomalaiset tarvitsevat nyt hyvinvointiyhteiskunnan palvelut kestävällä tavalla
turvaavaa talouskasvua, [Antti Rinne: Hyvin sanottu!] vientivetoista ja työtä luovaa talous-
kasvua, työtä työttömille." [Vasemmalta: Kyllä, oikein!] Arvoisa puhemies, juuri tämän
keskustajohtoinen hallitus on tehnyt ja samalla paljon muutakin. [Keskeltä: Ne unohti
säästöt!] Luottamus talouteen ja tekemisen meininki politiikkaan ovat palanneet. On ky-
syttävä, mitä te, hyvät sosiaalidemokraatit, olette sinä aikana tehneet. [Timo Heinonen:
Välikysymyksen!] 

Vaikka epäilijöitä on riittänyt, kolmen vuoden aikana "mahdottomasta" on tullut mah-
dollista. Vihdoin Suomen talous kasvaa, työllisyys paranee kaikkialla maassa, velaksi elä-
misen loppuminen lähenee uskottavasti ja hallitus saavuttaa keskeiset tavoitteensa, ennen
muuta 72 prosentin työllisyysasteen.

Viime viikon kehysriihessä työllistävää politiikkaa jatkettiin. Palaute on kuultu: työttö-
myysturvan aktiivimallia parannetaan. Omaehtoinen opiskelu luetaan aktiivisuuden osoit-
tamiseksi. TE-toimistoihin palkataan lisää väkeä. Nopeaan täydennys- ja uudelleenkoulu-
tukseen satsataan, jotta työnhakijat ja avoimet työpaikat kohtaavat nykyistä paremmin.
Yrittäjyyttä edistetään muun muassa poistamalla vaateita yrityksen perustamisesta, paran-
tamalla yrittäjän perheenjäsenten työttömyysturvaa ja helpottamalla henkilöperusteista ir-
tisanomista pienissä yrityksissä — kyseessä on merkittävä uudistus, joka parantaa työlli-
syyttä entisestään. Kaikki nämä ovat erinomaisia päätöksiä.

Arvoisa puhemies! Vaikka eriarvoisuus ei ole tutkimusten mukaan lisääntynyt, tiedäm-
me, että kaikilla suomalaisilla ei vielä mene hyvin. Köyhyys ja osattomuus ovat todelli-
suutta monelle ihmiselle ja yhteiskuntamme vakavimpia ongelmia. Kehysriihessä keskityt-
tiinkin heikoimmassa asemassa olevien perusturvan parantamiseen, mikä oli keskustan
keskeinen tavoite. Kasvu kuuluu kaikille. Suomalaista köyhyyttä tutkineen ja pääministe-
rin nimittämää eriarvoisuustyöryhmää vetäneen professori Juho Saaren mukaan kehysrii-
hen päätökset vievät Suomea oikeaan suuntaan nimenomaan eriarvoistumisen hillitsemi-
sessä. Yksi merkittävimmistä päätöksistä on pienimpien äitiys-, isyys-, vanhempain- ja sai-
rauspäivärahojen nostaminen työmarkkinatuen tasolle. Tämä tarkoittaa yli 80 euron koro-
tusta pienituloisimmille.

Mielestämme tärkeämpää on tehdä tuntuva korotus kaikista pienituloisimmille kuin pie-
ni korotus kaikille. Nykytilanteessa saadessaan lapsen työmarkkinatuella olleen henkilön
4



Pöytäkirjan asiakohta PTK 36/2018 vp
tulot ovat tippuneet. Näin on ollut siitä huolimatta, että äidillä ja isällä on tärkeä tehtävä ko-
tona ja todennäköisesti menot kasvavat. Nyt keskustan johdolla asia korjataan. Edellisen-
kin kerran vastaava perusturvan parannus tehtiin keskustajohtoisen Vanhasen hallituksen
toimesta. Myös pienituloisimpien eläkeläisten takuueläkettä nostetaan keskustan johdolla
nyt kolmatta kertaa. [Pia Viitanen: Ja indeksejä leikataan!] Kehysriihessä helpotettiin
myös ylivelkaantuneiden tilannetta.

Päätösten jatkoksi voitaisiin vielä tällä vaalikaudella korottaa ulosoton suojaosaa sekä
mahdollistaa henkilökohtainen konkurssi lainsäädäntöä uudistamalla. Nämä olisivat pa-
rannuksia niille sadoilletuhansille ihmisille, jotka ovat jo ulosotossa tai muuten vakavissa
taloudellisissa ongelmissa.

Arvoisa puhemies! Valittu talouspolitiikan linja on ollut oikea. Työtä köyhyyden, eriar-
voisuuden ja osattomuuden kitkemiseksi on jatkettava perusturvaa parantaen ja uudistaen
seuraavalla vaalikaudella. Tulevien sukupolvien kannalta on tärkeää, että pidämme päättä-
väisesti kiinni tavoitteestamme lopettaa [Puhemies koputtaa] Suomen velaksi eläminen. Se
edellyttää työllistävän politiikan jatkamista.

Arvoisa puhemies! Keskustan eduskuntaryhmä antaa vahvan tukensa valtiontalouden
kehyksille vuosille 2019—2022.

14.21 Kalle Jokinen kok (ryhmäpuheenvuoro):  Arvoisa puhemies! Suomen talous ja
työllisyys kasvavat. Hallituksen kunnianhimoisena pidetty 72 prosentin työllisyystavoite
on toteutumassa. Työllisten määrä on kasvanut hallituskauden alusta 90 000 ihmisellä. Se
vaikuttaa moneen perheeseen, moneen ihmiseen, paljon suurempaan joukkoon kuin tuo
90 000. Tämä vahvistaa julkista taloutta ja hyvinvointipalveluidemme rahoitusta. Julkinen
talous tasapainottuu ja kääntyy ylijäämäiseksi vuonna 2020, ensimmäisen kerran sitten
vuoden 2008. Tämä myönteinen kehitys vaikuttaa kaikkein konkreettisimmin niihin ihmi-
siin, jotka ovat saaneet työpaikan työttömyyden jälkeen. Näiden työttömien perheiden ar-
jessa ja toimeentulossa tämä konkreettinen muutos näkyy, ja juuri se on ollut hallituksen
tavoite: työllistää ihmisiä ja tuoda toimeentuloa ja hyvinvointia perheisiin. Siitä nyt iloit-
semme.

Viime vuonna tässä vastaavassa keskustelussa oppositio julisti, että hallitus ei tulisi saa-
vuttamaan talouspolitiikan tavoitteitaan. Arvoisat oppositioryhmät, te olitte täysin vääräs-
sä. [Oikealta: Jälleen kerran!] Kaikki hallituksen tätä vaalikautta koskevat talouspoliittiset
tavoitteet ovat toteutumassa.

Arvoisa puhemies! Kiitän kokoomuksen eduskuntaryhmän puolesta hallituskumppanei-
ta. Hallitus on yhtenä rintamana määrätietoisesti avittanut Suomen kasvu-uralle. Vastuul-
linen linja jatkui kehysriihessä, ja vasemmisto-opposition jakovarapopulismi jätettiin Ke-
särannan porttien ulkopuolelle. Tämä hallitus ei ole kädet tulevien sukupolvien tai ahke-
rien yrittäjien tai palkansaajien taskuissa. Tämä hallitus on tekijäporukkaa, ja tulokset pu-
huvat puolestaan. Verojen kiristämisen sijaan olemme keventäneet erityisesti työn verotus-
ta. Kokonaisveroaste on laskenut, ja taloudellinen toimeliaisuus on lisääntynyt. Hallitus on
purkanut työtä ja yrittämistä haittaavia normeja ja huolehtinut Suomen kilpailukyvystä.
Säästöjen rinnalla on tehty monia mittavia uudistuksia. Hallituksen tulevaisuuteen katso-
vaa tuloksellista ja vastuullista uudistuslinjaa on haukuttu opposition suunnalta kokoomus-
laiseksi. Siitä vain, antaa tulla haukkuja. Tämä linja nyt puree, sillä kymmenen miinus-
merkkisen vuoden jälkeen julkinen talous on kääntymässä plussalle.
5



Pöytäkirjan asiakohta PTK 36/2018 vp
Arvoisa puhemies! Kohentuneen taloustilanteen suoma pieni liikkumavara käytettiin
kehysriihessä täsmäpanostuksina työllistämisen edistämiseen ja sosiaalisen oikeudenmu-
kaisuuden vahvistamiseen. Hallitus helpottaa osaavan työvoiman saatavuutta 60 miljoo-
nan euron toimenpidepaketilla. Esimerkiksi muuntokoulutusta lisäämällä autetaan työ-
paikkoja ja työntekijöitä kohtaamaan. Aktiivimalli on aktivoinut työttömiä hakeutumaan
aikaisempaa enemmän palveluiden piiriin. Siksi henkilöstöä nyt lisätään työvoimapalve-
luihin ja aktiivisuusehtoa kerryttävien palveluiden listaa laajennetaan. [Eduskunnasta:
Elikkä passiivimallia!] Työllisyyttä parannetaan myös keventämällä yksilöperusteisen ir-
tisanomisen kriteereitä pienten yritysten osalta. Suomessa on 270 000 yritystä, joissa on
alle 20 työntekijää. Lievittämällä työllistämiseen liittyvää epävarmuutta mahdollistamme
uusien työpaikkojen synnyn. Nuorisotyöttömyyttä vastaan käydään helpottamalla työttö-
mien nuorten palkkaamista. [Antti Lindtman: Perusteettomia määräaikaisuuksia!]

Arvoisa puhemies! Hallituksen toimien on tässäkin salissa usein väitetty kasvattavan tu-
loeroja. Väitteet ovat perustuneet puutteellisille laskelmille, joissa ei ole huomioitu käyt-
täytymisvaikutuksia, ja juuri käyttäytymisvaikutuksiahan hallitus näillä toimenpiteillään ja
päätöksillään hakee, että ihmisten käyttäytyminen muuttuu ja sitä kautta työllisyyteen au-
keaa polku. Tuoreen selvityksen mukaan hallituksen talouspolitiikka ei ole kasvattanut tu-
loeroja, kun huomioidaan myös vaikutukset työnteon kannustimiin ja työllisyyteen, siis
siihen, mitä tavoitellaan. [Li Anderssonin välihuuto — Oikealta: Nyt Anderssonkin kuu-
li!] Syrjäytymisvaarassa olevien tilannetta helpotetaan nyt täsmätoimin. Ylivelkaantumis-
ta ehkäistään kulutusluottojen rajoituksilla ja talous- ja velkaneuvontaa lisätään. Varhais-
kasvatuksen resursseja lisätään ja toisen asteen opiskelu turvataan opintotuen oppimateri-
aalilisällä. Yhdenkään nuoren koulunkäynti ei saa jäädä tässä maassa kiinni oppikirjakus-
tannuksista — eikä jää.

Hallitus huolehtii myös kansalaisten turvallisuudesta ja vahvistaa uskoa oikeudenmu-
kaisuuteen. 7 200 poliisin toimimäärärahat turvataan, lapsiin kohdistuvien seksuaalirikok-
sien rangaistuksia kiristetään, sakkojen muuntorangaistus palautetaan.

Arvoisa puhemies! Hallitus on oikealla tiellä, mutta lisätoimia tarvitaan edelleen. Eläm-
me nousukautta, mutta velkaannumme yhä. Muun muassa perhevapaat, perusturva ja pai-
kallinen sopiminen kaipaavat pikaisesti ratkaisuja. Kokoomus on sitoutunut jatkamaan tätä
uudistustyötä.

14.26 Antti Rinne sd (ryhmäpuheenvuoro): Arvoisa puhemies! Olen, ministeri Orpo, to-
della tyytyväinen siitä, että taloutemme kasvaa ja työllisyys paranee. Se on hieno asia, siitä
kaikki olemme tyytyväisiä. Mutta pettynyt olen siihen, että tulevaisuusuudistukset puuttu-
vat hallituksen toimesta. Samalla tulevaisuutta heikentävät leikkaukset jatkuvat. Tämä on
menneisyyden politiikkaa, jolla ei korjata rikki olevaa tai vastata edessä olevaan. [Ben Zys-
kowicz: Puhutteko omasta puolestanne?] Yhteiskunnan eheyden ja hyvinvoinnin kannalta
on vaarallista, että eriarvoisuus ja köyhyys kasvavat niissä väestönosissa, jotka eivät työn
avulla omaa asemaansa kykene parantamaan. Se on hallituksen politiikan seurausta.

Kerrataanpa aluksi faktat. Sipilän hallitus on itse kasvattanut eriarvoisuutta yli 700 mil-
joonan euron leikkauksilla. Nyt hallitus palauttaa 50 miljoonaa euroa ja juhlii itseään eri-
arvoisuuden sankarina. Tämä ei eriarvoisuutta poista. Tämä on leikkaamista, ja tämä on ih-
misten sumuttamista. On ollut ällistyttävää seurata, miten ex-alkiolainen keskustapuolue
on kerta kerran jälkeen hyväksynyt eriarvoisuutta lisäävät leikkaukset.
6



Pöytäkirjan asiakohta PTK 36/2018 vp
Kertauksen vuoksi: SDP on tehnyt konkreettisia esityksiä eriarvoisuuden poistamiseksi
koko vaalikauden ajan. Toiveista, odotuksista ja puheista huolimatta hallitus ei edes nyt
kasvavan talouden olosuhteissa ole valmis korjaamaan eriarvoistavan politiikan seurauk-
sia. Laastarilla ei avomurtumaa voi korjata.

Pääministerin sijainen, ministeri Orpo, teidän politiikkanne luo isoon osaan suomalai-
sista turvattomuutta ja epäluottamusta, jolla on suomalaisten kannalta pitkälle tulevaisuu-
teen huonoja ja ikäviä vaikutuksia.

Arvoisa puhemies! Vakaat ja rauhalliset, ennakoitavat työmarkkinat ovat vientivetoisen
kansantaloutemme tärkeimpiä menestystekijöitä. Tästä syystä on ollut yllättävää ja surul-
lista se ylimielinen tapa, jolla hallitus on suhtautunut palkansaajiin, työssä oleviin tai työt-
tömiin, koko vallassaolonsa ajan: ensin työehtoja heikentäneet pakkolait, sitten lomara-
haleikkaukset, työttömyysturvan heikentäminen ja aktiivimalliksi kutsuttu passivointimal-
li. [Eduskunnasta: Mikään ei riitä!] Ihmiset luulivat, että tämä olisi riittänyt. Mutta mitä
vielä — nyt hallitus heikentää erityisesti naisten ja nuorten työehtoja sekä irtisanomissuo-
jaa. Irtisanomissuojan heikennykset ja määräaikaisten työehtosopimusten salliminen il-
man perusteita työttömänä oleville nuorille lisäävät työelämän epävarmuutta. Nämä pää-
tökset vaarantavat luottamusta ja näkymää tulevaan, jolla ihminen voi elämäänsä suunni-
telmallisesti parantaa. [Ben Zyskowicz: Ne auttavat pääsemään töihin!]

Ministeri Orpo, hallituksenne on tullut tunnetuksi ihmisten epävarmuutta lisäävistä pää-
töksistä ja jännitteiden synnyttämisestä työmarkkinoilla. [Timo Kalli: Luottamus on kas-
vanut!] Viime viikon päätöksillä te jatkatte samalla hölmöllä linjalla. Ministeri Orpo,
työsopimuslaissa työntekijälle taataan varmuus siitä, ettei ketään voida irtisanoa epäasial-
lisin tai kevyin perustein, esimerkiksi sairauden tai poliittisen vakaumuksen tai muun mie-
lipiteen vuoksi. [Kokoomus: Ei tietenkään!] Siksi esitän teille, ministeri Orpo, vakavan ky-
symyksen: millä perusteella työntekijän saisi sitten jatkossa irtisanoa? 

SDP ei hyväksy tällaista työelämän reiluja pelisääntöjä romuttavaa politiikkaa. Te uh-
kaatte laittaa nuoret työntekijät ikuiselle koeajalle. [Jukka Gustafsson: Uskomatonta!]

Arvoisa puhemies! Isossa kuvassa kehysriihen päätökset jäivät näpertelyn tasolle. Isot
uudistukset puuttuvat. Rohkeus ja halu uudistaa puuttuvat. Juuri nyt on oikea aika tehdä
päätöksiä niistä tarpeellisista uudistuksista, joilla työllisyys ja kasvu vahvistuvat kestäväs-
ti tulevaisuudessa. Tärkein on koulutus. SDP esittää oppivelvollisuuden pidentämistä, var-
haiskasvatuksen uudistamista, ryhmäkokojen pienentämistä, aikuiskoulutuksen uudistusta
ja peruskoulun korjaamista. Nämä ovat uudistuksia, jotka ovat Suomen tulevaisuuden kan-
nalta elintärkeitä. Meidän on nostettava osaamistasoa ja panostettava tutkimukseen, tuote-
kehitykseen ja innovaatioihin.

Arvoisa puhemies! Tulevaisuus on meidän omissa käsissämme. Me päätämme, uskom-
meko asiantuntijaa ja tutkimuksia ja teemmekö sen mukaisia päätöksiä. Päätämme, otam-
meko haasteen tosissaan, teemmekö selkeän tulevaisuusvision ja alamme toteuttaa sitä
määrätietoisesti. SDP on tähän sitoutunut. Me esitämme perhevapaiden, sosiaaliturvan ja
työllisyyspolitiikan uudistuksia. Me esitämme panostuksia asumiseen ja infraan. Suomea
uudistetaan reiluilla uudistuksilla, ei epäreiluilla leikkauksilla. 

Ministeri Orpo, pääministerin sijainen, teidän hallituksenne tekee menneisyyden poli-
tiikkaa. Tästä hallituksesta ei ole ollut eikä ole merkittäviin tulevaisuusuudistuksiin.

14.32 Simon Elo sin (ryhmäpuheenvuoro):  Arvoisa puhemies! ”Politiikan suunta pysyi
entisenä, uudet toimet jäivät näpertelyksi, eikä talouden suuri kuva muuttunut. Työpaikko-
7



Pöytäkirjan asiakohta PTK 36/2018 vp
ja odottavat ihmiset joutuivat jälleen pettymään.” Näin sanoi demareiden puheenjohtaja
Antti Rinne viime vuonna täällä eduskunnassa, kun keskusteltiin julkisen talouden suunni-
telmasta. Rinne on tänään varmasti iloinen, sillä hän ei voi enää käyttää noita samoja väit-
teitä. Punatulkku on kaunis lintu, mutta ei se politiikassa lennä. [Antti Rinne: Joo, joo! —
Pia Viitanen: Kyllä se sinitiainen lentää!]

Hallitus on onnistunut yli kaikkien odotusten: Suomen talous on lähtenyt kasvuun, työl-
lisyys lisääntynyt, ja valtionvelan kasvu on taittunut. Tämän vaalikauden aikana on tullut
90 000 uutta työllistä. Työministeri Jari Lindström on ollut keskeisessä roolissa tätä kehi-
tystä edistämässä. [Olavi Ala-Nissilä: Lindströmin malli!] Samalla siniset ovat toimineet
hallituksessa kolmikantaisen kilpailukykysopimuksen takuumiehenä. Jarin ansiosta suo-
malaisen työntekijän asema on jatkossakin vahva. Työnteko on kivijalka, jonka päälle hy-
vinvointiyhteiskunta rakentuu. Suunta on oikea, ja samalla tiellä jatketaan sinisin voimin.
Hallituksen keskeiset tavoitteet saavutetaan.

Arvoisa puhemies! Eriarvoisuus vähenee, kun työllisyys kohenee, mutta kaikkia kasvu
ei ole vielä tavoittanut. Onkin tärkeää, että huolehdimme myös niistä, jotka eivät työhön
kykene. Sinisten keskeisiä tavoitteita kehysriihessä oli kohdentaa tukea niille, jotka sitä
eniten tarvitsevat. Saavutetut tulokset puhuvat puolestaan. Hallitus teki useita päätöksiä,
jotka kohentavat nimenomaan vähävaraisten asemaa. [Antti Lindtman: Entäs ne indeksit?]
Ministeri Sampo Terhon ajama oppimateriaalilisä, joka osoitetaan vähävaraisten perhei-
den lukiolaisille ja ammattiin opiskeleville, on tärkeä askel tasa-arvoisten opiskelumahdol-
lisuuksien tiellä. Vaikutus on 46 euroa kuukaudessa, ja uudistus koskee jopa 40 000:ta
nuorta. [Pia Viitanen: Entäs indeksit?] Siniset ovatkin sivistyksen puolue — meidän mie-
lestämme koulutus kuuluu kaikille, eikä kenenkään koulutie saa katketa perheen varojen
puutteeseen. Vuorineuvoksen perhe ei sitä tukea tarvitse, vähävarainen sen tarvitsee.

Sosiaali- ja terveysministeri Pirkko Mattilan pitkään ajama lääkekaton alentaminen hel-
pottaa osaltaan pienituloisten arkea. Omavastuu laskee alle 600 euroon vuodessa, millä on
merkittävä vaikutus pienituloisten elämään. Lisäksi vanhempainpäivärahoihin, sairauspäi-
värahoihin ja äitiyspäivärahoihin tulee tuntuva 80 euron kuukausikorotus. Kansaneläkein-
deksin jäädytyksen poistaminen olisi tuonut samoille ihmisille noin 8 euroa, joten kun täy-
tyy valita, niin jokainen, varmasti demarikin, valitsee esimerkiksi vanhempainpäivärahal-
la olevan kotiäidin hyväksi mieluummin 80 euroa kuin 8 euroa. [Pia Viitasen välihuuto]

Arvoisa puhemies! Siniset ovat Suomen turva. Kehysriihessä tehtiin merkittäviä paran-
nuksia turvallisuuteen. [Paavo Arhinmäen välihuuto] Poliisille ja suojelupoliisille — edus-
taja Arhinmäki, teidänkin kannattaa kuunnella — osoitettiin merkittävää lisärahoitusta,
minkä lisäksi seksuaalirikosten rangaistuksia kovennetaan ja erityisesti pienyrittäjien toi-
voma sakkojen muuntorangaistus palautetaan. [Eduskunnasta: Oikein!] Olemme myös
tyytyväisiä päätökseen muuttaa sotilastapaturmalakia oikeudenmukaisempaan suuntaan.

Arvoisa puhemies! Hallituksen tärkein tehtävä on jättää isänmaa paremmassa kunnossa
seuraajilleen, ja tässä on onnistuttu. Siniset puolustivat kehysriihessä vähävaraisten suo-
malaisten asemaa, yleistä työllisyyttä ja kaikkien turvallisuutta. [Jukka Gustafsson: Eikö
keskusta?] ”Sosiaalidemokraatit ovat valmiita yhteistyöhön, jonka tavoitteina on korkeam-
pi työllisyys, korkea osaaminen ja kaikkien pitäminen mukana”, sanoi puheenjohtaja Rin-
ne viime vuonna vastaavassa lähetekeskustelussa. Punaiset puhuvat, siniset tekevät. Ovat-
ko demarit valmiita yhteistyöhön, vai keskityttekö yhä laittamaan kapuloita hallituksen rat-
taisiin? Teidän vaihtoehtonne on sanoa, että kaikki leikkaukset perutaan, oli sitten kyse
opintotuesta, oli kyse tästä aktiivimallista, oli kyse lomarahoista. Ja mikä olisi hintalappu?
8



Pöytäkirjan asiakohta PTK 36/2018 vp
Sekin on laskettu. Laskennallisesti hintalappu tälle teidän vaihtoehdollenne olisi 1,2 mil-
jardia euroa. [Li Anderssonin välihuuto] Kyllä sosialistikin ymmärtää, että nyt ei joku
mene yhteen vaan te yritätte, arvoisa edustaja Rinne, sumuttaa. [Eero Heinäluoman väli-
huuto] Hallitus on oikealla tiellä, oppositio on vain tiellä. [Naurua]

14.37 Leena Meri ps (ryhmäpuheenvuoro): Arvoisa rouva puhemies! Eduskuntakauden
alussa hallitus, jossa perussuomalaiset olivat mukana, linjasi tavoitteekseen uudistuvan
Suomen, jossa jokaisesta kanssaihmisestä pidetään huolta. Näihin tavoitteisiin perussuo-
malaiset uskoivat ja sitoutuivat. [Timo Kalli: Me uskomme edelleen!] Edellisten hallitus-
ten jäljiltä Suomen taloudella meni huonosti. Lähdettiin laittamaan työttömyyttä ja talout-
ta kuntoon ja suomalaisille sanottiin, että nyt pitää osallistua talkoisiin. Luvattiin, että ih-
misiä muistetaan, kun ajat paranevat. No, ajat ovat parantuneet, kuten tänään on vakuutet-
tu, mutta leikattuja rahoja ja parannuksia ei tulekaan. [Timo Kalli: Tulee!]

Perussuomalaiset heitettiin viime kesänä ulos hallituksesta. [Eero Heinäluoma: Tylys-
ti!] Muutamia viikkoja sitten ministeri Orpo sanoi, ettei perussuomalaisia voinut riittävästi
paimentaa. Ei voikaan, ja me olisimme pitäneet ne lupaukset leikkausten palautuksista.

Arvoisa puhemies! Perussuomalaisilla on oma vaihtoehto talouden suunnaksi. Tarjoam-
me työtä, onnellisuutta ja isänmaallista politiikkaa. [Välihuutoja] Esitämme ratkaisuja, jot-
ka tuottavat hyvinvointia jokaiselle, eivät vain harvoille. Vaihtoehdossamme yhteiset ve-
rovarat jaetaan oikeudenmukaisesti. Kerryttäisimme verovaroja yhteiseen kakkuun jaetta-
vaksi entistä enemmän työn ja yrittämisen kautta. Talouspuoli on muuten tasapainossa,
emme ottaisi lisää velkaa. Hallitus sanoo, ettei jakovaraa oikein ole, mutta tuoreiden tieto-
jen mukaan sote-uudistus syö kokeiluineen pelkästään tällä hallituskaudella 700 miljoo-
naa euroa.

Perussuomalaiset parantaisivat työllisyyttä ja yksinyrittäjien asemaa luomalla työtili-
mallin. Yrittäjän aika säästyisi työhön paperin pyörittämisen sijaan. Esitämme myös ar-
vonlisäverovelvollisuuden alarajan tuntuvaa korotusta sekä etenemistä kohti Viron yritys-
veromallia, joka kannustaa investointeihin ja työllistämiseen. Esitämme myös sosiaalitur-
van parantamista yrittäjille ja oikeudenmukaisia työllistämistoimenpiteitä. Kepin sijasta
annetaan työttömille apua. Näihin myös panostaisimme parisataa miljoonaa euroa. [Kim-
mo Kivelä: Entäs Unkarin malli?]

Perussuomalaiset panostavat myös oikeudenmukaisuuteen. Haluamme lisätä pieni- ja
keskituloisten ostovoimaa korottamalla työtulovähennystä ja lieventämällä tuloverotusta.
Työnteon tulee tuntua myös siellä kukkarossa. Samalla korjaisimme eläkeläisten verotuk-
sen työntekijöiden verotuksen tasolle ja peruuttaisimme sen luvatun KEL-indeksin jäädy-
tyksen, joka sinisiltä muuten jäi tekemättä. [Eduskunnasta: Tätä on odotettu! — Simon
Elo: Ei muuten ole!]

Monet vanhuksemme ovat todellisessa pulassa, ja siksi poistaisimme pienituloisilta
lääkkeiden 50 euron omavastuun ja säätäisimme omaishoidon tuen verottomaksi. Kenen-
kään ei tule joutua valitsemaan lääkkeiden ja ruuan väliltä, kuten nyt on.

Perussuomalaiset ajavat isänmaan etua tosissaan. Hallituksella oli aiemmin turvapaik-
kapolitiikka, jossa vetovoimatekijöitä haluttiin karsia ja laiton maassaolo piti saada kuriin.
Toimenpiteet ovat nyt jääneet kesken. Niiden avulla olisi saatavissa säästöjä noin parisataa
miljoonaa vuodessa.
9



Pöytäkirjan asiakohta PTK 36/2018 vp
EU-politiikassa perussuomalaiset asettaisivat kansallisen edun etusijalle. Meidän on
varmistettava kansallinen itsemääräämisoikeus. Liittovaltiokehitys sekä talous- ja rahalii-
ton syventäminen on pysäytettävä.

Haluamme lopettaa kansallisomaisuuden myynnin. Esimerkiksi Finnair ja VR tulee säi-
lyttää tulevaisuudessakin kotimaisessa omistuksessa.

Haluamme laskea energiaveron EU:n minimitasolle, jolloin etusijalla ovat huoltovar-
muus ja kotimainen teollisuus. Se on ekoteko. [Eero Heinäluoma: Entä kuluttajat?] Sanom-
me ”kyllä” kotimaiselle bioenergialle mutta ”ei” tuulivoimatuille. Näilläkin toimenpiteillä
säästäisimme parisataa miljoonaa. [Heli Järvinen: Ajatella!]

Myöskin onnellisuuden ja hyvinvoinnin edistämisessä panostaisimme 200 miljoonaa ih-
misten aitoon hyvinvointiin. Se pitää mukanaan lapsiperheet, parannukset mielenterveys-
ja päihdepotilaiden tilanteeseen, asunnottomuuden poiston ja ylipäätään asumiskustannus-
ten halpuutukset.

Panostaisimme ammatilliseen koulutukseen erityisesti oppisopimuskoulutuksen kautta
ja puuttuisimme koulukiusaamiseen. Näihinkin laittaisimme varoja, ja näillä myöskin
säästettäisiin varoja valtiolle, koska vakuutusyhtiöiden vastuiden kasvattamisen kautta,
niin sanotun Lex Ronkaisen kautta, valtion varoja säästyisi.

Arvoisa puhemies! Suomi on tutkimusten mukaan [Puhemies koputtaa] maailman on-
nellisin maa. Kysymme hallitukselta: kuuluuko onni kaikille suomalaisille? [Simon Elo:
Kuuluu!]

14.43 Touko Aalto vihr (ryhmäpuheenvuoro): Arvoisa puhemies! Hyvän talous- ja työl-
lisyyskehityksen kääntöpuolena ei pitäisi olla köyhyyden ja eriarvoisuuden kasvaminen.
[Timo Kalli: Ei se olekaan!] Päinvastoin. Kun taloudessa menee paremmin, pitäisi antaa
ensin niille takaisin, joilta on huonojen päivien aikana eniten leikattu. Kyse on arvovalin-
noista, ja vihreiden mielestä yhteiskunnan arvo mitataan siinä, miten se pitää huolta hei-
koimmistaan.

Hallitus päätti kehysriihessään, aivan oikein, tuoda pientä helpotusta joillekin apua tar-
vitseville. Nämä ovat kuitenkin vähäisiä korjausliikkeitä, laastareita perusturvaan tehdyn
avohaavan päälle. [Markku Rossi: Eteenpäin kuitenkin!] Pienet kertakorotukset eivät kor-
vaa niitä valtavia leikkauksia perusturvaan, joita indeksien jäädyttäminen on aiheuttanut ja
aiheuttaa jatkuvasti lisää.

Hallitus puhuu tiukasta taloudenpidosta ja kehuu kovia leikkauspäätöksiään. Se pitää
paikkansa, kun puhutaan koulutuksesta ja ihmisten perusturvasta. Tiukasta taloudenpidos-
ta ei näy merkkejäkään, kun puhutaan hyvätuloisia suosivasta veropolitiikasta. Siitä ei näy
jälkeäkään, kun sote-uudistuksen markkinamalli toteuttaa yhteiskunnalle kalliin tulonsiir-
ron terveysfirmoille.

Kaikkein vähiten tätä tiukkaa taloudenpitoa näkyy siellä, missä puhutaan tehottomista,
turhista, haitallisista yritystuista, joita hallitus ei onnistunut leikkaamaan eurollakaan. Hal-
lituksen talouskuripolitiikka on siis hyvin valikoivaa. Siinä valintana on aina leikata kou-
lutuksesta ja köyhiltä, ei koskaan siitä, mitä elinkeinoelämän lobbarit pitävät eturyhmille
tärkeänä.

Arvoisa puhemies! Hallitus perustelee eriarvoisuutta ja köyhyyttä lisäävää linjaansa sil-
lä, että sen kädet eivät voi olla tulevien sukupolvien taskuissa. Syvällä nuorten sukupol-
vien taskuissa hallituksen kädet kuitenkin ovat olleet. [Vasemmalta: Juuri näin!] Hallituk-
sen politiikka on systemaattisesti kampittanut nimenomaan nuoria. Puheissaan ministerit
10



Pöytäkirjan asiakohta PTK 36/2018 vp
ovat huolissaan milloin syrjäytymisestä, milloin alhaisesta syntyvyydestä, mutta teot pu-
huvat todellista kieltä niistä arvoista, joilla tätä maata johdetaan.

Hallitus on leikkauksillaan vähentänyt entisestään ammatillisen koulutuksen opetusre-
sursseja. Korkeakouluista leikkaamalla hallitus on vaikeuttanut kykyämme kilpailla osaa-
misella maailmalla. Tasa-arvoisia mahdollisuuksia kouluttautua hallitus on heikentänyt ki-
ristämällä opiskelijoiden toimeentuloa.

Hallitus on huolissaan syntyvyydestä mutta päätöksillään lisää nuorten aikuisten elä-
mään epävarmuutta työntämällä alle 30-vuotiaat entistä syvempään pätkätyökierteeseen.
Hallitukselta piisaa puhetta uudistamisen tarpeesta. Uudistusten jälki ei kuitenkaan näytä
tulevaisuuden rakentamiselta vaan siitä leikkaamiselta.

Myöskään sukupuolten välisen tasa-arvon saralla ei ole paljoa tapahtunut. Hallitus ei ole
pystynyt uudistamaan perhevapaita, se on luonut lasten luokkayhteiskunnan merkkejä ja
piirteitä varhaiskasvatukseen ja kirjannut hallitusohjelmaansa, että miehet ja naiset ovat
keskenään tasa-arvoisia, aivan kuin se pelkillä sanoilla todeksi muuttuisi. Tarvitaan tekoja,
hyvä hallitus. Tarvitaan vanhemmuuden kustannusten jakamista työnantajien kesken, tar-
vitaan perhevapaiden uudistus. llman niitä tasa-arvo ei tässä maassa toteudu.

Kaiken huipuksi hallituksen taloustalkoot ovat kohdistuneet köyhien ja opiskelijoiden
ohella kaikkein kipeimmin julkisen sektorin naisvaltaisten ja pienipalkkaisten alojen työn-
tekijöihin. Sote-uudistus uhkaa tarkoittaa toteutuessaan Suomen suurimpia yt-neuvottelui-
ta.

Arvoisa puhemies! Hallitus on jättänyt tämän maan kipeästi tarvitsemat uudistukset so-
siaaliturvaan, verotukseen ja työmarkkinoihin seuraavan hallituksen hoidettavaksi. Nuo
uudistukset on tehtävä siten, että samaan aikaan pidetään huoli kaikkein heikoimmassa
asemassa olevista ihmisistä, toisin kuin tämä hallitus on teoissaan toiminut. Uudistua mei-
dän täytyy, koska Suomen talouden katto on korjattava hyvän sään aikana, jotta se kestää
kansainvälisen talouden suhdannevaihteluiden mukanaan tuomat rankkasateet myöhem-
min. [Sinuhe Wallinheimo: Nuoret ei jaksa kuunnella!] Kansainvälinen noususuhdanne ja
Euroopan keskuspankin elvyttämistoimet olisivat antaneet hyvän pohjan uudistuksille.
Hallitus on kuitenkin nyt näyttönsä antanut ja arvovalintansa tehnyt.

Vihreiden keskeinen ohjenuora on kestävä kehitys. Kaiken päätöksenteon täytyy olla ta-
loudellisesti, ekologisesti ja sosiaalisesti kestävällä pohjalla. Suomella täytyy olla visio sii-
tä, minkälaisen yhteiskunnan tahdomme rakentaa vuodelle 2030 ja sen jälkeen. Ensin on
määriteltävä visio ja sen jälkeen otettava johdonmukaisia askelia sitä kohti.

Vihreiden visiona on rakentaa uudestaan maailman paras koulutusjärjestelmä ja varmis-
taa koulutuksen tasa-arvo kaikille. Tahdomme poistaa köyhyys- ja kannustinloukkuja ja
mahdollistaa kaikenlaisen työn vastaanottamisen [Puhemies koputtaa] ottamalla askelia
perustulon suuntaan. Vain kunnon kokeilu tuottaa kunnon tuloksia, siksi perustulokokei-
lua [Puhemies koputtaa] tulee laajentaa eikä hylätä. [Kimmo Kivelä: Siinä tuli visio ja mis-
sio!]

14.48 Li Andersson vas (ryhmäpuheenvuoro): Arvoisa puhemies! Tänä aamuna olemme
taas kerran saaneet lukea siitä, kuinka isojen pörssiyhtiöiden johtajien ansiot ovat nousseet
uuteen ennätykseen. Talouden ja työllisyyden parantuminen on tosiaan iloinen uutinen,
mutta talouden kasvun tulee näkyä myös pienituloisen arjessa. Hallitus kuitenkin jatkaa
eriarvoisuutta pahentavaa linjaansa. Pienituloisten asemaa kurjistavat leikkaukset perus-
turvasta pidetään edelleen voimassa, ja takuueläkkeen sekä vähimmäisvanhempainraho-
11



Pöytäkirjan asiakohta PTK 36/2018 vp
jen korotukset ovat vain pieniä korjausliikkeitä valtavien heikennysten rinnalla. [Ben Zys-
kowicz: Hetkinen, 80 euroa kuussa!] Jos nyt talouden kasvaessakaan ei ole oikeudenmu-
kaisen politiikan aika, niin milloin sitten on?

Kyse ei ole siitä, etteikö oikeudenmukaiseen politiikkaan olisi varaa. Hallitus on keven-
tänyt verotusta 1,5 miljardilla eurolla hyvätuloisia suosivalla tavalla. [Kimmo Kivelä: Kas-
vaako verotulot?] Samaan aikaan sosiaalietuuksista on leikattu yhteensä yli miljardi. Hal-
lituksen arvomaailmaa kuvaa, että se löysi kehysriihessä yhteensä 70 miljoonaa eriarvoi-
suuden vähentämiseen mutta 100 miljoonaa lisää kalliin ja asiantuntijoiden lyttäämän sote-
mallinsa kokeiluihin. Perusturvan leikkausten ja indeksijäädytysten kumoaminen olisi
mahdollista rahoittaa listaamattomien yritysten kohtuuttomien osinkoetujen uudistamisel-
la, mitä lähes kaikki asiantuntijat ovat suosittaneet.

Huoli toimeentulon epävarmuudesta ja sirpaleiset pätkätyösuhteet ovat arkipäivää mo-
nelle suomalaiselle. Omaa tulevaisuutta on vaikea suunnitella, kun ei ole varmuutta siitä,
riittävätkö rahat ensi kuussa vuokraan. Odotettua suurempi sähkölasku tai sairastuminen
voi romahduttaa talouden kokonaan.

Kehysriihessä hallitus kaatoi jääkylmää vettä työntekijöiden ja nuorten niskaan. Irtisa-
nomissuojan heikentäminen alle 20 hengen yrityksissä heikentää jopa puolen miljoonan
suomalaisen työntekijän työsuhdeturvaa. Sen lisäksi hallitus valmistelee lakia, jonka pe-
rusteella vain kolme kuukautta työttömänä olleen alle 30-vuotiaan nuoren työsuhteen mää-
räaikaisuutta ei tarvitsisi perustella. Tämä syrjivä uudistus todennäköisesti heikentää eri-
tyisesti nuorten naisten asemaa, siis niiden, jotka jo valmiiksi työskentelevät kaikista eni-
ten määräaikaisilla sopimuksilla. [Paavo Arhinmäki: Petteri Orpo!]

Onkin ironista, että kehysriihen yhteydessä hallitus nosti vahvasti esille huolensa alhai-
sesta syntyvyydestä. Väestörakenteen ongelmia ei ratkaista sillä, että ministerit päivittele-
vät huonoa huoltosuhdetta. Ei kukaan suomalainen hanki lapsia kestävyysvajeen takia. Sen
sijaan meidän on taattava mahdollisimman hyvät ja turvalliset puitteet perheen perustami-
selle heille, jotka sitä haluavat.

Perhevapaauudistus olisi tehokas tapa edistää tasa-arvoa niin työmarkkinoilla kuin hoi-
vavastuiden jakamisessa vanhempien kesken. Hallitukselta tämä uudistus ei onnistunut,
mutta vasemmistoliitto pitää perhevapaiden uudistamista yhtenä ensi vaalikauden tärkeim-
mistä tehtävistä.

Arvoisa puhemies! Nyt on oikea hetki vahvistaa ja uudistaa Suomen elinkeinorakennet-
ta ja osaamispääomaa. [Oikealta: Oikein!] Karsimalla ympäristölle ja ilmastolle haitallisia
verotukia olisi mahdollista investoida satoja miljoonia maamme tulevaisuuteen, panostaa
tuotekehitykseen ja tutkimukseen sekä lisätä koulutuksen tasa-arvoa pidentämällä oppivel-
vollisuusikää. Näin saisimme myös luotua uutta työtä ja hillittyä ilmastonmuutosta.

Työn murros sekä keinoälyn ja robotiikan tulo edellyttävät sosiaaliturvan uudistamista
perustulon suuntaan vastaamaan nykyisiä työn tekemisen tapoja. Aktiivimallin kaltaisten
vanhanaikaisten leikkureiden sijaan Suomi tarvitsee mahdollisuuksia uudelleenkouluttau-
tumiselle ja palkkatuetulle työlle, ei lisää byrokratiaa tai rangaistuksia.

Tämänkin julkisen talouden suunnitelman perusteella on tullut selväksi, että nämä tule-
vaisuuden kannalta keskeiset, ihmisten hyvinvointia parantavat uudistukset — kaikki jää-
vät seuraavan hallituksen vastuulle. 

14.54 Anna-Maja Henriksson r (ryhmäpuheenvuoro): Ärade talman, arvoisa puhemies!
Suomen talous kasvaa nopeaan tahtiin, ja luvut osoittavat, että kasvu on tuntuva. Tämä on
12



Pöytäkirjan asiakohta PTK 36/2018 vp
hyvä asia, ja ilahduttavaa on myös se, että yhä useampi ihminen on saanut töitä ja että työl-
lisyysaste lähenee 72:ta prosenttia. [Hälinää] Siitä huolimatta — jos hallitus kuuntelisi —
on asioita, joita tulisi tehdä mutta joita hallitus jättää tekemättä. Tähän liittyen voimme itse
asiassa lainata hallituksen omaa julkisen talouden suunnitelmaa, jota nyt käsittelemme.
Siinä sanotaan näin: "Suhdannesyklin tasaannuttua talouskasvu uhkaa hidastua prosentin
puolentoista haarukkaan. Koska väestö ikääntyy, tehdyn työn määrä ei juuri kasva."

Työvoiman tarjonnan pitäisi siis kasvaa. Mutta mitä hallitus tekee työperäisen maahan-
muuton hyväksi? Ulkomaisen työvoiman tarveharkinnan poistamisen osalta ei ole tehty
yhtään mitään. [Simon Elo: Eikä tehdä!] Me tiedämme kuitenkin, että monet yritykset tar-
vitsevat osaavaa työvoimaa, jota ei onnistuta kattamaan Suomen työmarkkinoilla. Voidak-
semme pitää maamme pyörät pyörimässä, lisätä vientiä, lisätä investointeja ja luoda uusia
työpaikkoja on myös työvoiman tarjonnan kasvettava. RKP ja ruotsalainen eduskuntaryh-
mä peräänkuuluttavat kunnianhimoisempia tavoitteita. Suomen työllisyysasteen pitäisi
olla vähintään 75 prosenttia vuonna 2022 ja pitkällä aikavälillä jopa 80 prosenttia. 

Ärade talman! Samtidigt medger jag gärna att det finns många bra saker i regeringens sista
rambudget. Det är mycket välkommet att till exempel höja minimidagpenningen med drygt
80 euro per månad för dem som befinner sig i den svåraste livssituationen och det är också
mycket välkommet att höja garantipensionen. Ändå är det tydligt att regeringen just nu
sysslar med någonting som jag skulle vilja kalla plåsterpolitik. Man erbjuder plåster på så-
ren för det som regeringen själv tidigare har skurit ned, ta nu utbildningen som det grövsta
exemplet.

Det är också klart att de stora reformerna faller på nästa regerings ansvar. Då avser jag
den nödvändiga reformen av familjeledigheterna, en helt ny socialskyddsreform och de
strukturella problemen inom arbetslivet som fortfarande är olösta. Var blev till exempel de
lokala avtalen? I Sverige har det systemet fungerat väl. Varför skulle det inte också fung-
era i Finland, bästa vänner? Var det månne de blå som stoppade den reformen, finansmi-
nister Orpo? Det behövs en större flexibilitet på arbetsmarknaden och en familjereform
som ger ännu bättre villkor för att kombinera familj och arbete.

Arvoisa puhemies! Hyvä hallitus! Tarvitsemme yhteiskunnallisen ilmapiirin, joka huokuu
optimismia. Paras viesti lapsiperheille, myös nuorille ihmisille syntyvyyden parantamisek-
si ja perheen perustamiseen kannustamiseksi on perhevapaauudistus, johon äidit ja isät
osallistuvat tasa-arvoisin perustein.

On hyvä, että julkinen talous lähivuosina saavuttaa tasapainon ensimmäistä kertaa vuon-
na 2008 alkaneen talouskriisin jälkeen, mutta jos katsomme asiaa pidemmällä aikavälillä,
huomaamme, että kansantalouden tulevaisuudenkuva ei olekaan niin ruusuinen kuin mitä
tässä on maalailtu. Merkittävä osa hallituksen arsenaalista tulevaisuuden kestävyysvajeen
tasapainottamiseksi perustuu siihen, että voimme seuraavan kymmenen vuoden aikana hil-
litä kustannusten nousua 4 miljardilla sosiaali- ja terveydenhuollossa. 

Hyvä hallitus, hyvät keskustaministerit, onko tämä hallituksen sokea piste? Hyvin har-
va nimittäin uskoo, että sote-uudistus oikeasti johtaa kustannussäästöihin. Päinvastoin hy-
vin suuri osuus siitä, mitä asiantuntijat julkisuudessa ovat esittäneet, osoittaa, että kustan-
nukset tulevat nousemaan. Sen takia tämä on megaluokan ongelma ja megaluokan kysy-
mys, kysymys 3—4 miljardin aukosta talouspolitiikan kivijalassa. Emme tarvitse sote-uu-
distusta, joka lisää byrokratiaa ja hallintoa, vaan tarvitsemme uudistuksen, joka tarttuu lää-
13



Pöytäkirjan asiakohta PTK 36/2018 vp
kärin ja yhdenvertaisen hoidon saatavuuteen liittyviin puutteisiin, joita meillä tänä päivänä
on. Vielä on aikaa tehdä järkevä uudistus.

Ärade talman! Inom svenska riksdagsgruppen och svenska folkpartiet noterar vi med till-
fredsställelse att det vi föreslog senaste höst, ett program för mental hälsa, nu ska utarbe-
tas. Tack, minister Saarikko, för det. Och jag noterar också några motiverade ändringar i
strafflagen när det gäller straffskalan för våldsbrott. Men svenska folkpartiets önskan är att
regeringen skulle visa samma entusiasm för att ändra Finlands inhumana migrationspolitik
och ta målmedvetna steg mot en mer human linje där alla människors värde [Puhemies ko-
puttaa] och människors rätt till rättsskydd beaktas.

14.59 Sari Essayah kd (ryhmäpuheenvuoro):  Arvoisa rouva puhemies! Suomen talou-
den näkymät ovat positiivisia. Tämä mahdollistaa hyvän työllisyyskehityksen ja antaa jul-
kisen talouden rahahanojen vartijoille hieman pelivaraa. Kristillisdemokraattinen edus-
kuntaryhmä pitää hallituksen kehysriihessä tekemiä päätöksiä osittain oikeansuuntaisina ja
kannatettavina. Suuressa kuvassa nämä hallituksen päätökset ovat kuitenkin näpertelyä ja
vanhojen virheiden paikkaamista. Talouden suuret kysymykset, kuten sote-uudistuksen
vaikutusarviot, sotu-uudistuksen vireillepano ja työmarkkinoiden kokonaisremontti, ovat
yhä joko täysiä arvoituksia, tai sitten ne jätettiin kylmästi seuraaville hallituksille.

Arvoisa puhemies! Kristillisdemokraattinen eduskuntaryhmä kiittää hallitusta siitä, että
se on vihdoin herännyt alhaisen syntyvyyden tuomaan uhkaan. Pienet hallituksen tekemät
korjaukset lapsiperheiden elämään ovat toki tervetulleita. Olisimme toivoneet, että hallitus
olisi ollut koko kauden hereillä. Sen sijaan hallitus on tällä kaudella tehnyt lukuisia lapsi-
perheiden toimeentuloon vaikuttavia sosiaalietuuksien leikkauksia ja indeksijäädytyksiä.
Myös palvelut ovat heikentyneet muun muassa ryhmäkokojen kasvun kautta. Lapsivähen-
nyksen poistaminen vaikutti siihen, että ainoana ryhmänä lapsiperheiden verotus kiristyi.
Syntyvyys ei lähde nousuun sillä, että ensin leikataan ja heikennetään ihmisten uskoa tule-
vaisuuteen ja sitten vuosi ennen vaaleja hieman paikkaillaan.

Eduskuntaryhmämme olisi toivonut, että hallitus olisi pistänyt enemmän paukkuja myös
takuu- ja kansaneläkkeen varassa elävien toimeentulon parantamiseen. Hallituskaudella
tehdyt kansaneläkeindeksin jäädytykset ja leikkaukset sekä palvelumaksujen, lääkkeiden
ja matkojen Kela-omavastuuosuuksien korotukset ovat kiristäneet kaikkein heikoimmassa
asemassa olevien eläkeläisten taloudellista asemaa. Useampi kuin joka kymmenes yli 65-
vuotias pienituloinen ikääntynyt jättää menemättä lääkäriin rahan takia. Yhteiskunnan
ikääntyminen on huomioitava suunnitelmissa kasvavana panoksena hyvään hoitoon, mu-
kaan lukien laadukas saattohoito.

Arvoisa puhemies! KD:n eduskuntaryhmä pitää hyvänä sitä, että hallitus pyrkii paranta-
maan työllisyyttä ja vähentämään työllisyyden esteitä. Tarvitsemme joustavia työmarkki-
noita ja uusia yrityksiä, jotka uskaltavat investoida ja erityisesti palkata henkilöstöä. Kei-
nojen pitää kuitenkin olla sellaisia, etteivät ne heikennä nuorten ihmisten asemaa tai aiheu-
ta turhaa epävarmuutta. Syntyvyyden kannalta on tärkeää huolehtia nuorten pääsystä niin
koulutukseen kuin vakityösuhteisiin. Nuorten miesten syrjäytymisen ehkäisyyn tarvitaan
lisäpanostuksia erilaisiin opintopolkuihin työelämään koulutusleikkausten sijaan. Ryh-
mämme olisi toivonut hallitukselta toimia myös paikallisen sopimisen edistämiseksi. Mi-
hin tämä hallituksen alkukauden tavoite on jäänyt matkan varrella?
14



Pöytäkirjan asiakohta PTK 36/2018 vp
Arvoisa puhemies! Viime aikoina olemme saaneet seurata, kuinka hallituspuolueet ovat
yksi toisensa jälkeen tulleet kristillisdemokraattien kanssa samoille linjoille sosiaaliturvan
uudistamisen suhteen. KD:n kannustavan perusturvan malli on antanut hyvän pohjan mui-
den tulla mukaan syyperusteiseen, eri etuuksia yhdistelevään yleistukiuudistukseen. Jos
hallituksessa olisitte uskoneet meitä jo 2015, niin tarpeettoman ja kalliin perustulokokei-
lun rahat olisi voitu suunnata toisin. [Välihuutoja kokoomuksen ryhmästä] Kehysriihessä
hallitus päätti toteuttaa KD:n pitkäaikaisen tavoitteen vanhempainpäivärahan korottami-
sesta vähimmäispäivärahan tasolle. Kristillisdemokraattien mielestä vanhemmuutta ja las-
tenhoitoa tulee tukea siinä missä työtöntäkin.

Arvoisa puhemies! Kristillisdemokraatit pitävät hallituksen linjauksia osittain oikean-
suuntaisina. Odotimme kuitenkin hallitukselta enemmän. Toivoimme kunnollista korjaus-
liikettä lapsiperheiden ja vanhusväestön aseman parantamiseksi. Toivoimme myös uusia
rakenteellisia uudistuksia. Saimme vaalibudjetille vaalikehyksen: kehyspäätöksen, jossa
jaetaan pientä hyvää sinne tänne, mutta eniten kustannusvaikutuksiltaan ja laskentamalleil-
taan auki olevaan sote-pilotointiin. Seuraavaa hallitusta odottanee siis kallis huomenlahja.
[Markku Rossi: Tämä on kaukana vaalikehyksestä!]

Puhemies Paula Risikko: Nyt on ryhmäpuheenvuorot kuultu. — Vastauspuheenvuoro,
ministeri Orpo, enintään 3 minuuttia.

15.05 Valtiovarainministeri Petteri Orpo: Arvoisa puhemies! Kiitoksia eduskuntaryh-
mille hyvistä puheenvuoroista ja mielenkiintoisista puheenvuoroista. Minun pitää vieläkin
sanoa se, erityisesti SDP-oppositiolle, että te ensin sanoitte hallituskauden mittaan, että me
emme pääse työllisyystavoitteeseen — kyllä pääsemme. Sitten te sanoitte, että me emme
saa velkaantumista taittumaan — kyllä saamme. [Sosiaalidemokraattien ryhmästä: Entäs
pitkäaikaistyöttömyys?] Sitten sanoitte, että rakenteellinen alijäämä ei taitu — kyllä tait-
tuu. Sitten viimeisenä viime syksynä te sanoitte, että tuloerot kasvavat — no nyt THL ja
VATT tutkimuksellaan osoittavat, että eivät ole kasvaneet. Eli uskokaa nyt jo, kun seuraa-
vaksi sanon, että korkeamman työllisyyden, vain ja ainoastaan korkeamman työllisyysas-
teen myötä me voimme pitää heikommassa asemassa olevista ihmisistä huolta tässä maas-
sa paremmin, turvata palvelut 20-luvulla — vain ja ainoastaan työllisyyden kautta. Silloin
on jaettavaa, kun on korkea työllisyys. Silloin voidaan miettiä panostuksia, kun meidän jul-
kinen talous on saatu tasapainoon. [Markku Rossi: Sanooko joku ”ei”?]

Ja mitä tulee näihin työmarkkinakysymyksiin, niin meillä on selkeästi perustavaa laatua
oleva näkemysero. Meidän, hallituksen, mielestä ja minun mielestäni on parempi, että nuo-
ri saa työtä. Te käytitte, edustaja Andersson, tai toinen teistä oppositiojohtajista, termiä,
että tuomitsemme ikuiseen koeaikaan. Kyllä me mieluummin annamme tälle nuorelle
mahdollisuuden päästä töihin. Me tiedämme, että siellä pienyrittäjillä, niillä 180 000 yk-
sinyrittäjällä, kymmenillätuhansilla pienyrittäjillä, joilla on alle 20 työntekijää, on tuhan-
sia potentiaalisia työpaikkoja, mutta tällä hetkellä ei uskalleta ottaa sitä riskiä, kun se siinä
pienessä yrityksessä, jossa se leipä todella on tiukassa, on niin suuri riski, jos se rekrytointi
ei onnistu. Me mieluummin haluamme nähdä, että se nuori ihminen saa mahdollisuuden
kokeilla ja voidaan kokeilla, toimiiko se. Ja jotta tämän ymmärtää, niin pitää ymmärtää,
mitä se yrittäminen on. [Suna Kymäläinen: Ihmiskoe!] Silloin on kyse siitä, että se pieni
yritys pitää saada toimimaan, ja me haluamme tällä saada samalla ihmiset töihin.
15



Pöytäkirjan asiakohta PTK 36/2018 vp
Tämä oli merkittävä päätös, merkittävä linjaus. Mutta siitä huolimatta emme me ole esi-
merkiksi ILO-sopimuksen pyhiä periaatteita mihinkään viemässä. Edelleenkin on voimas-
sa lista, jossa luetellaan ne asiat, jotka ovat kiellettyjä irtisanomisen perusteena, kuten sai-
raus, vamma tai poliittinen tai uskonnollinen katsantokanta, osallistuminen työtaistelutoi-
miin tai turvautuminen oikeusturvakeinoihin. Kyllä nämä kaikki siellä pysyvät, [Välihuu-
toja sosiaalidemokraattien ryhmästä] kyllä me kuitenkin pidämme työntekijän oikeustur-
vasta huolta, mutta me haluamme madaltaa kynnystä, keventää, helpottaa irtisanomista
niissä tapauksissa, joissa se on mahdollista.

Nämä ovat, hyvät edustajat, niitä uudistuksia, joita seuraavaksi pitää tehdä. Me olemme
tehneet niin sanottuja helppoja uudistuksia. Nyt pitää olla valmis tekemään rohkeammin
ratkaisuja, uudistaa Suomea. Ei oppivelvollisuusiän nostaminen tuo yhtään työpaikkaa
Suomeen. [Eero Heinäluoma: Ekonomistit on toista mieltä!] Sillä, että me teemme täsmä-
toimena opintorahaan oppimateriaalilisän, on merkitystä niille vähävaraisille opiskelijoil-
le — ei sillä, että nostamme kaavamaisesti [Puhemies koputtaa] jotain lakisääteistä oppi-
velvollisuusikää. Sillä, että me korjaamme peruskoulua, [Puhemies koputtaa] varhaiskas-
vatusta, panostamme sinne kymmeniä miljoonia — sillä on merkitystä.

Puhemies Paula Risikko: No niin, nyt me sitten käymme kahdessa eri osassa debattikes-
kustelun. Ensimmäisenä myönnän 1 minuutin mittaisia puheenvuoroja oppositioryhmien
johtajille ja asianomaisille ministereille. Tätä debattivaihetta käydään noin tunnin verran,
ja sen jälkeen sitten avaamme muitten kanssa debatin. — Tämän debattiosuuden aloittaa
edustaja Rinne.

15.09 Antti Rinne sd (vastauspuheenvuoro): Arvoisa puhemies! Ministeri Orpo, on hie-
noa, että Suomi purjehtii nyt myötätuulessa ja se vaikuttaa työllisyyteen, talouskasvuun ja
sitä kautta tilanne paranee. Olen todella tyytyväinen siitä, että asia on näin.

Mutta, ministeri Orpo, mitä te mietitte pankinjohtajan sanovan näille nuorille ihmisille,
joille te nyt olette määräämässä ikuisen koeajan tai toisaalta määräaikaisen työsopimuksen
ilman perusteita? Alle kolmekymppisille nuorille ihmisille määräaikainen työsopimus il-
man perusteita. Mitä luulette, miltä näitten ihmisten tulevaisuudennäkymä näyttää? Te
olette nyt rakentamassa tälle joukolle semmoista tulevaisuutta, jossa on epäluottamusta,
epäuskoa tulevaisuuteen. Teidän politiikkanne seurauksena tämä joukko työelämässä tu-
lee kärsimään. Miksi te kuritatte nuoria ihmisiä? Äsken kerroitte, että nämä ILO-sopimuk-
sen määräykset jäävät voimaan pysyvästi. Mikä sitten on se muutos, mitä te olette tekemäs-
sä näille alle 30-vuotiaille tai alle 20 ihmisen yrityksessä työskenteleville ihmisille? [Ben
Zyskowicz: Eikö epävarma työsuhde ole parempi kuin työttömyys?]

Puhemies Paula Risikko: Kumpi vastaa? — Ministeri Orpo ensin.

15.10 Valtiovarainministeri  Petteri Orpo (vastauspuheenvuoro):  Arvoisa puhemies!
Edelleenkin minä olen sitä mieltä, että sille nuorelle ihmiselle se, että saa sen työpaikan ja
pääsee työn syrjään kiinni, on kaikkein suurin asia, ja yksi polku siihen voi olla niiden mää-
räaikaisten työsuhteiden kautta. Ei perusteetta saa tehdä määräaikaisia työsuhteita. [Sosi-
aalidemokraattien ryhmästä: Saahan!] Pitää olla kolmen kuukauden työttömyys takana, ja
se työllisyys on se ykkösperuste, millä tämä tehdään mahdolliseksi. Edelleen siis: se työ on
16



Pöytäkirjan asiakohta PTK 36/2018 vp
myöskin sen pankinjohtajan korvissa varmasti erittäin hyvää kuultavaa, koska silloin on
toivo siitä, että se elämä voi mennä eteenpäin.

Puhemies Paula Risikko: Ja ministeri Lindström vielä.

15.11 Työministeri Jari Lindström (vastauspuheenvuoro):  Arvoisa rouva puhemies!
Tähän määräaikaisuuden perusteita koskevaan keskusteluun: Työsyrjintädirektiivin, yh-
denvertaisuuslain mukaan eri asemaan asettaminen on mahdollista ainoastaan siinä ta-
pauksessa, kun sille on työllisyys- tai työmarkkinapoliittiset perusteet, ja tämä täytyy pys-
tyä sitten arvioimaan siinä työssä, kun me tätä teemme. Mehän olemme tällaisia lakeja jo
säätäneet muun muassa pitkäaikaistyöttömille. Tämä on hallituksen tahtotila. Me tutkim-
me tätä puolta. Toinen on työsopimuslain irtisanomisperusteet. Hallitus haluaa helpottaa
tätä yksilöperusteista irtisanomista pienissä yrityksissä sen takia, että tällä tavoitellaan
työllistämiskynnyksen alentamista, ja tässä olennaista on sen arviointi, minkälaiset vaiku-
tukset työntekijän rikkomuksella, laiminlyönnillä tai epäasiallisella käytöksellä on luotta-
mussuhteeseen. Myös yrityksen koolla on tässä merkittävä asema. [Puhemies: Aika!] Näi-
tä täytyy arvioida.

Puhemies Paula Risikko: Pääsääntöisesti vain yksi ministeri, tässä tapauksessa oli kaksi.
— Ja edustaja Rinne jatkaa.

15.11 Antti Rinne sd (vastauspuheenvuoro): Arvoisa puhemies! Nyt en, ministeri Orpo,
saanut oikein teidän ajattelustanne kiinni, että mitä tarkoittaa määräaikaisen työsuhteen pe-
rusteitten poistaminen kolmen kuukauden työttömyyden jälkeen. Meillä oli helmikuussa
tänä vuonna yli 30 000 sellaista alle 30-vuotiasta ihmistä, jotka olivat olleet vähintään kol-
me kuukautta työttömänä. Mitä te tälle joukolle sanotte? Mikä on se peruste, jolla voi teh-
dä niitä määräaikaisia työsopimuksia? Millä te perustelette tämän asian? [Kokoomuksen
ryhmästä: Työ!] Te olette todennut hallituksessa, että tällä tavalla tulette toimimaan. Tällä
hetkellä on siis kymmeniätuhansia, jos ei satojatuhansia nuoria ihmisiä, jotka miettivät,
mitä tämä tarkoittaa heidän elämässään, mutta samalla tavalla miettivät myöskin pankin-
johtajat, samalla tavalla miettivät lainanantajat sitä, voiko tälle porukalle antaa asuntolai-
naa. Samalla nämä nuoret ihmiset miettivät, että voinko perustaa omaa perhettä, tehdään-
kö lapsia sen takia, että tulevaisuus on niin epävarma. Ministeri Orpo, te olette nyt aiheut-
tanut tämän epävarmuuden. Kertokaa, mitä tämä tarkoittaa.

15.13 Valtiovarainministeri  Petteri Orpo (vastauspuheenvuoro):  Arvoisa puhemies!
Minä olen edelleenkin sitä mieltä, että se vasta suuri epävarmuus on, jos ei ole työtä. [Ko-
koomuksen ryhmästä: Oikein! — Suna Kymäläinen: No voi hyvänen aika!] Se on se suu-
rin epävarmuuden aihe, ja silloin ei varmasti sinne pankkiin tee mieli mennä, jos ei ole työ-
tä. Mutta se, jos pääset määräaikaisen työn kautta kiinni työn syrjään, pääset näyttämään
taitosi, [Li Andersson: Mitä ne pankissa sanoo määräaikaiselle?] pääset vaikka ensimmäi-
seen työsuhteeseen elämäsi aikana — se vaatii sen perusteen, sen kolmen kuukauden työt-
tömyyden, koska mikään ei ole nuorelle ihmiselle niin raastavaa kuin pitkäaikainen työt-
tömyys, ja sen me haluamme poikki. Me emme halua tuomita ihmisiä, nuoria ihmisiä, työ-
elämänsä — ja ylipäänsä elämänsä — alkutaipaleella, keskeisinä vuosina työttömyyteen,
17



Pöytäkirjan asiakohta PTK 36/2018 vp
vaan haluamme antaa mahdollisuuden madaltaa niitä kynnyksiä, miten sinne työmarkki-
noille, työpaikalle pääsee.

Tästä ministeri Lindström voi jatkaa.

15.13 Antti Rinne sd (vastauspuheenvuoro):  Arvoisa puhemies! En edelleenkään pääs-
syt kiinni siitä, miten tämä määräaikainen työsuhde parantaa ihmisten työllistymistä. Se ei
todellakaan pidä paikkaansa. Siitä ei ole mitään tutkittua tietoa. Tämä on teidän heittonne,
jolla te olette lisänneet työmarkkinoilla nuorten ihmisten epävarmuutta tulevaisuudesta.
Myöskin siihen syntyvyyteen liittyen te olette nyt synnyttäneet uutta epävarmuutta tässä ti-
lanteessa.

Mutta, ministeri Orpo, haluaisin kysyä teiltä sitä, mikä on sitten se irtisanomisperuste,
joka alle 20 työntekijän yrityksissä on sitten käypäinen peruste irtisanoa, kun te ilmoitatte,
että nämä ILOn määräykset tästä sopimusten irtisanomisesta on voimassa tästä eteenpäin.
Te ette ole millään tavalla selventäneet tätä. Myös tämä luo lisää epävarmuutta työmarkki-
noille ja synnyttää tilanteen, jossa ihmiset eivät tiedä, millä perusteella työsuhde voidaan
päättää. Tämä tämmöinen epävarmuustilanne ei ole millään tavalla myöskään näitten yri-
tyksien etu. Se lisää oikeudellista epävarmuutta. [Ben Zyskowicz: Eihän ole pakko palkata
määräaikaista!]

Puhemies Paula Risikko:  Ja ministeri Lindström haluaa vastata.

15.14 Työministeri Jari Lindström (vastauspuheenvuoro):  Arvoisa rouva puhemies!
Ehkä selvennyksenä: Tosiaan hallituksen tahtotila on nyt selvittää, mitä tämän yksilöpe-
rusteisen irtisanomisen osalta voidaan tehdä. Ja kuten tässä ministeri Orpo jo sanoi, meillä
on reunaehdot, jotka tulevat ILO-sopimuksesta, Euroopan sosiaalisista perusteista sekä
Suomen perustuslaista. Ne antavat semmoiset reunaehdot, joidenka ylitse ei tietenkään
voida kävellä. Tämä antaa sen raamin. Sen lisäksi täytyy selvittää muiden EU-maiden työ-
suhdeturvasääntelyn sisältöä, erityisesti siitä näkökulmasta, onko tälle irtisanomisperus-
teelle asetettu erikokoisissa yrityksissä erilaisia vaatimuksia. Nämä kaikki täytyy selvittää.
Työ on siis alkamassa. Olennaista on, kuten sanoin, sen arviointi, minkälaiset vaikutukset
työntekijän rikkomuksella, käyttäytymisellä on siihen pieneen yritykseen. Tätä täytyy ar-
vioida. Ja emmehän me ole valmista lainsäädäntöä riihessä päättäneet.

Puhemies Paula Risikko: Ja vielä yksi kysymys, edustaja Rinne, tässä vaiheessa. Tulee
muitakin vaihtoehtoja vielä.

15.15 Antti Rinne sd (vastauspuheenvuoro): Kiitoksia, puhemies! Arvoisa ministeri Or-
po, te olette nyt omilla päätöksillänne synnyttänyt epävarmuutta, mitä tulee tapahtumaan
työsuhdeturvan osalta alle 20 työntekijän yrityksissä tai alle 30-vuotiaitten ihmisten mää-
räaikaisten työsuhteitten osalta. Tämä epävarmuus on jäytävää työmarkkinoilla. Se heiken-
tää työmarkkinoitten vakautta, aiheuttaa epäluuloa ja epäluottamusta työmarkkinoilla. Mi-
nisteri Orpo, ettekö te voisi nyt luvata, että nämä työsuhteitten ehtojen heikennykset, jotka
olette nyt kehysriihessä tehneet ja tuoneet tähän keskusteluun, poistettaisiin?

Me olemme tarjonneet teille vaihtoehtoa, jossa tarjotaan 30 000 euron arvonlisäveron
alarajaa, jotta saadaan näitä ihmisiä työllistymään, [Timo Kalli: Mistä rahat?] varsinkin
pienipalkkaisiin töihin ihmisiä työllistymään. Jotta saataisiin nuoria ihmisiä työllistymään,
18



Pöytäkirjan asiakohta PTK 36/2018 vp
me olemme tarjonneet 20 000 euron verovähennystä ensimmäisen työkaverin palkkaami-
seen. Käyttäkää, ministeri Orpo, näitä välineitä. Niissä on tutkittua tietoa takana siitä, että
ne varmistavat työllistymistä.

15.17 Valtiovarainministeri Petteri Orpo (vastauspuheenvuoro):  Arvoisa puhemies!
Näillä päätöksillä me haluamme tarjota siis ensinnäkin työtä [Eero Heinäluoma: Heikom-
mat työehdot!] ja toisekseen näkemystä tulevaisuudesta. Ensinnäkin se, jos saat määräai-
kaisen työsuhteen — olet alle kolmekymppinen, mihin tämä siis rajautuu — [Vasemmalta:
Kolmikymppiseen asti pelkkiä määräaikaisuuksia!] on paljon enemmän kuin se, että ei oli-
si ollenkaan työtä. Se antaa toivoa, se antaa mahdollisuuden. Ja mielestäni se, että te liet-
sotte vastakkainasettelua, luo sitä epävarmuutta ja huolta.

Kyllä me pidämme huolta siitä, että niin nuoremmista kuin vanhemmistakin työnteki-
jöistä pidetään työelämässä huolta. Suomessa on työelämän säännöt, ja meillä on ILO-so-
pimus, johon olen äsken viitannut. [Sosiaalidemokraattien ryhmästä: Kohta ne on heikom-
mat!] Meillä perustuslakivaliokunta viime kädessä tulee arvioimaan näitä. Aikaisemmin
perustuslakivaliokunta on todennut, että työttömyys on peruste sille, että voidaan tehdä
määräaikaisia työsopimuksia. Se on meidän perustuslakivaliokuntamme tulkinta. Eikö
nuorille voisi tehdä tätä samaa, koska se on selkeästi heidän parhaakseen? He voivat työl-
listyä. Mikä siinä työn tekemisessä niin pahaa on?

Puhemies Paula Risikko: Edustaja Rinne, teillä oli vielä joku kysymys.

15.18 Antti Rinne sd (vastauspuheenvuoro): Arvoisa puhemies! Ministeri Orpo, nyt vie-
lä ymmyrkäisempänä olen tästä teidän vastauksestanne, että siis olette sitä mieltä, että
nämä 30 vuoden ikäiset ja sitä nuoremmat ihmiset työllistyvät paremmin, kun heillä on
määräaikaisia työsuhteita. Minä en ymmärrä tätä logiikkaa. Eikö se, että ollaan saatu talou-
den kasvun myötä työllisyyttä lisättyä, ole se perusta tälle koko keskustelulle? Nyt te yri-
tätte muuttaa työmarkkinoitten ja työelämän pelisääntöjä sillä, heikentää näitten ihmisten
työsuhdeturvaa, [Kalle Jokinen: Ja parantaa työllisyyttä!] turvaa määräaikaisten työsuh-
teitten osalta.

Ministeri Orpo, ymmärrättekö lainkaan, miten työmarkkinat ja työelämä toimivat käy-
tännössä? Pääministeri on todennut, että nyt pitäisi saada jonkunnäköinen määräaikainen
irtisanomisperuste. Onko tämä koko hallituksen linja käytännössä, että työelämän peli-
sääntöjä ei tunneta ja sitten tehdään tämmöisiä laukauksia, niin kuin ministeri Lindström
esitti, että hallitus kokeilee ja miettii ja pyrkii toteuttamaan jotakin, mutta mitään konkreet-
tista asiaa ei viedä eteenpäin eikä tuoda tänne keskusteluun siltä pohjalta, että voisi arvioi-
ta tehdä? [Kokoomuksen ryhmästä: Vedä nyt henkeä välillä!]

15.19 Valtiovarainministeri Petteri Orpo (vastauspuheenvuoro): Arvoisa puhemies! Te
täällä taisitte julistautua tulevaisuuspuolueeksi, mutta kyllä mielestäni nämä teidän pu-
heenne osoittavat sen, että te olette täysin kiinni menneessä. [Eero Heinäluoma: Ei suin-
kaan! — Pia Viitanen: Te olette palaamassa menneeseen!] Tämä maailma on muuttunut.
Yhtään työpaikkaa ei synny ilman talouden kasvua, ei ainuttakaan. Se on ensimmäinen
asia, jota te ette tunnu ymmärtävän. Kun talous kasvaa, syntyy työpaikkoja, syntyy vaki-
tuisia työpaikkoja ja syntyy uusia yrityksiä. Sinne on mahdollista kasvun ilmapiirissä saa-
da myöskin syntymään uusia työpaikkoja, määräaikaisuuden kautta, ensin kokeiluluontoi-
19



Pöytäkirjan asiakohta PTK 36/2018 vp
sena. Sitä kautta se toimii. Te varmaan ymmärrätte oikein hyvin palkansaajaliikkeen toi-
minnan, mutta pitää ymmärtää myöskin sen palkkaajan näkökulmaa. Pitää syntyä se halu
sen uuden työntekijän palkkaamiseen, ja minusta tämä on teillä täysin kadoksissa. Meidän
täytyy saada siis taloudellista kasvua, uskoa tulevaan. Sen me olemme saaneet aikaan,
100 000 uutta työpaikkaa. [Puhemies koputtaa] Yritykset investoivat, haluavat palkata vä-
keä. Täältä tämä lähtee. [Eero Heinäluoma: Jos tämä on niin hyvä, niin miksei tämä koske
kaikkia?]

15.20 Leena Meri ps (vastauspuheenvuoro): Arvoisa puhemies! En nyt tiedä, miksi kes-
kustellaan siitä, onko työllistyminen hyvä asia vai ei. Varmaan kaikki tässä salissa ovat siis
siitä yhtä mieltä, onko hyvä saada töitä vai ei. Jotenkin tuntuu vähän turhauttavalta ehkä
sellainen keskustelu.

Ministeri Orpo, te sanoitte, että työllistymisen kehitys on kehityksen tärkein mittari —
varmasti silloin, kun mitataan taloutta ja valtiontaloutta — mutta kysyisin: miten se loh-
duttaa ihmisiä, jotka esimerkiksi taistelevat sen kanssa, että heillä ei ihan oikeasti ole rahaa
ruokaan ja lääkkeisiin? Näitä tulee tuolla toreilla vastaan, erityisesti ikääntyviä naisia. Sa-
maan aikaan he tuovat huolensa, monet lapsiperheet ja nämä ikäihmiset, siitä, että rahat ei-
vät riitä asumiseen. Asuminen kallistuu koko ajan. Sähkölasku nousee, vuokrat nousevat,
ja kiinteistöverot nousevat. Meillä perussuomalaisilla oli kansallinen etu ja sisäinen soli-
daarisuus viime syksyn budjetissa, ja saimme kehuja tästä. Miksi te ette ottanut näitä?
Täällä oli ihan hyviä täsmäliikkeitä.

15.21 Valtiovarainministeri Petteri Orpo (vastauspuheenvuoro):  Arvoisa puhemies!
Totta kai kannamme huolta niistä ihmisistä, jotka ovat heikommassa asemassa ja elävät to-
della pienillä tuloilla, [Toimi Kankaanniemi: Miten se näkyy?] ja aloitan aina toteamalla,
että talouskasvu ja korkea työllisyys mahdollistavat sen, että yhteiskunta voi pitää huolta
hyvistä palveluista ja tärkeistä tulonsiirroista. Ja kun liikkumavaraa on vähän, me olemme
tehneet täsmätoimia. Me olemme tehneet kymmeniätuhansia vähävaraisia suomalaisia
koskevia päätöksiä. Pienimmät sairaus-, vanhempain- ja kuntoutuspäivärahat nousevat pe-
rusturvan tasolle, eli 80 euroa kuukaudessa ovat hallituksen jo tähän asti tekemät päätökset
heille. Samoin takuueläkettä nostettiin nyt jälleen. Sitä on nostettu jo 44 euroa kuukaudes-
sa.

Nämä eivät ole mitättömiä päätöksiä, ne koskevat kymmeniätuhansia ihmisiä. Hallituk-
sella on samaan aikaan vastuu siitä, [Puhemies koputtaa] että me tasapainotamme taloutta.
[Puhemies: Aika!]

15.22 Leena Meri ps (vastauspuheenvuoro): Arvoisa puhemies! Se, että te sympatisee-
raatte nyt tätä pienituloista tuolla toisella puolella, joka seuraa tätä, ei varmasti nyt paljon
auta. Meillä oli esimerkiksi myös tuossa puheessa ajatuksena se, että voitaisiin poistaa pie-
nituloisilta 50 euron omavastuu. Se on oikeasti monille sillä lailla iso asia, että se 50 euroa
pitää kuitenkin itse maksaa. Ja sitten on esimerkiksi omaishoidon tuen verottomuus. Mitä
ajattelette näistä nyt, kun te ette ole valmiita tämmöiseen laajempaan palautukseen näistä
leikkauksista, kun te olette nyt lähteneet näillä täsmätoimenpiteillä liikkeelle?

Haluaisin muistuttaa siitä, että silloin kun me lähdimme yhteisessä hallituksessa liik-
keelle, mitä nyt minä tietoja sain, niin silloin luvattiin, perussuomalaisillekin sanottiin, että
”hei, me joudumme nyt tätä ikävää politiikkaa tekemään”, ja meillekin sanottiin, että ”on-
20



Pöytäkirjan asiakohta PTK 36/2018 vp
pas kokoomuslaista”. Ja me oikeasti luotimme siihen, että nyt, kun se talous on parempi,
sille tehdään jotakin. Mitä minä nyt sanon tälle, jolla ei ole rahaa lääkkeisiin? Ei tuo teidän
sympatianne häntä auta. [Kimmo Kivelä: Miksette jääneet hallitukseen?]

15.23 Perhe- ja peruspalveluministeri Annika Saarikko (vastauspuheenvuoro): Arvoi-
sa puhemies! Edustaja Meri, teidän huolenne on aivan oikeutettu ja aito siltä osin, että Suo-
messa on pienituloisia ihmisiä. Hallitus ei ole missään vaiheessa kiistänyt, etteikö keskuu-
dessamme olisi ihmisiä, joilla on rahasta niin puute, että joutuu vertaamaan ruokien tai
lääkkeiden välillä. Mutta samanaikaisesti on kohtuullista ja oikein, että hallitus voi kertoa
nyt niistä päätöksistään, joita se on tehnyt sen hyväksi, että tuo kehityksen suunta muuttui-
si.

Viittaamiinne lääkkeisiin todeten me kykenemme nyt lääkkeiden maksukattoa laske-
maan ensi vuoden alusta parillakymmenellä eurolla. Se on erityisesti paljon lääkkeitä käyt-
täville tärkeä päätös.

Takuueläkettä, kaikkein pienituloisimpien eläkeläisten asemaa, joiden joukossa on
myös muitakin kuin ikäihmisiä, me olemme korottaneet tämän vaalikauden aikana 44 eu-
rolla.

Viittaamiinne omaishoitajiin on satsattu hyvinvointipolitiikassa yksittäisenä ihmisryh-
mänä kaikkein eniten: yli 70 miljoonan vuositason korotukset heidän asemansa parantami-
seen.

Puhemies Paula Risikko: Ja edustaja Meri, vielä yksi kysymys tässä vaiheessa.

15.24 Leena Meri ps (vastauspuheenvuoro): Kiitos, arvoisa puhemies! On totta, että hal-
litus saa kertoa täällä hyvistä asioista, mutta toki varmaan on tarkoitus, että mekin sitten
tässä opponoimme, niin että jokainen meistä oppii asioita. Siinä mielessä ei ole tarkoitus
opettaa ketään vaan kysyä asioiden perään, mutta voisiko silti saada jonkinlaista lupausta,
että lähdettäisiin esimerkiksi selvittämään tätä asiaa, tätä omavastuun poistamista?

Mutta sitten minä olisin kysynyt vielä, kun tämä koskettaa ihan kaikkia ihmisiä ja eri-
tyisesti keskituloisia, jotka eivät oikeastaan tulonsiirtoja hirveästi saa lapsilisiä lukuun ot-
tamatta, juuri näistä vuokra-asuntojen vuokrankorotuksista ja siitä, kun kiinteistöverot
nousevat kunnissa ja sähkön siirtohinta, tuottovaadekin on aika kova. Nämä ovat semmoi-
sia kertyviä kuluja, joita ihmisille tulee koko aika, ja he valittelevat sitä, että rahat eivät rii-
tä siihen jokapäiväiseen elämiseen, tai ainakin sitä on koko ajan vähemmän, vaikka painai-
sit duunia ja työmäärät lisääntyvät. Olisiko hallitus tähän meidän asumisen halpuuttami-
sen malliin valmis? [Simon Elo: Tuloverotusta on kevennetty 1,3 miljardia!]

15.26 Kunta- ja uudistusministeri  Anu Vehviläinen (vastauspuheenvuoro):  Arvoisa
puhemies! Täällä ei ole paikalla ministeri Tiilikainen, joka vastaa asuntoasioista, mutta
kiinnitän huomiota siihen, että tässä kehysriihessä on myös asunnottomuuden puolelle an-
nettu uusia mahdollisuuksia, ja yksi niistä on tämä A-Kruunun pääomittaminen, joka mah-
dollistaa edullisten asuntojen rakentamisen pääkaupunkiseudulle ja ehkä mahdollisesti
muissakin kaupungeissa. Sen lisäksi on tässä päätetty, että korvataan asunnottomien ensi-
suoja-asuntoja niin, että kaikkein heikoimmassa asemassa oleville saadaan kattoa pään
päälle. Tämä on tärkeä asia kaiken kaikkiaan. Ylipäänsä asunnottomuus ei yhdellä teolla
ratkea, se on erittäin iso kysymys, ja myös tämä edullisten vuokra-asuntojen saaminen.
21



Pöytäkirjan asiakohta PTK 36/2018 vp
Sitten haluan sanoa tuohon edelliseen puheenvuoroon, kun otitte esille näitä erittäin hei-
kossa asemassa olevia. Myöskään ministeri Häkkänen ei enää ole täällä paikalla, mutta hä-
nen hallinnonalaltaan voidaan nostaa tietysti ylivelkaantuneiden aseman parantaminen, eli
talous- ja velkaneuvontaan lisätään resursseja. Eli kyllä tässä on [Puhemies koputtaa] py-
ritty hakemaan ratkaisuja nimenomaan kaikkein heikoimmassa asemassa olevien osalta.

15.27 Touko Aalto vihr (vastauspuheenvuoro): Arvoisa puhemies! Ikäsidonnainen työ-
markkina-aseman heikentäminen alle 30-vuotiaiden osalta on jälleen yksi konkreettinen
esimerkki siitä, että hallituksella on kädet syvällä tulevien sukupolvien taskuissa. Tämä on
jatkoa koulutusleikkauksille, perusturvan leikkauksille sekä opiskelijoiden toimeentulon
heikennykselle. Opiskelijoilta on leikattu enemmän kuin miltään toiselta ihmisryhmältä.

Mutta kun eduskunnassa puhutaan vuonna 2018 tulevaisuudesta, on välttämätöntä pu-
hua ilmastonmuutoksesta, kuten tasavallan presidentti on tuonut esiin useita kertoja. Ilmas-
tonmuutos on Suomen lähitulevaisuuden tärkein haaste ja suurin uhka. Kysynkin valtiova-
rainministeri Orpolta: eikö teidänkin mielestänne tulisi panostaa koulutukseen ja osaami-
seen ja torjua ilmastonmuutosta?

15.28 Valtiovarainministeri Petteri Orpo (vastauspuheenvuoro):  Kyllä! Voisi näin ly-
hyesti vastata: erittäin erittäin tärkeitä asioita sekä koulutus ja osaaminen että ilmaston-
muutosasiat, joissa pitkällä aikavälillä ratkaistaan se, miten sekä maapallo pärjää että Suo-
mi pärjää, tulevat sukupolvet pärjäävät.

Jos aloitetaan koulutuksesta, niin hallitus jatkaa sitä määrätietoista linjaa, joka pystyt-
tiin vuosi sitten aika tarkkaan kääntämään leikkauksista kohdennuksiin. Nyt vuorossa oli
lukiouudistuksen rahoittaminen, oleellinen osa meidän koulutusjärjestelmäämme, ja lu-
kioiden vuoro oli nyt. Se on todella tärkeä asia. Pieni mutta todella merkittävä tasa-arvote-
ko on se, että ekaluokkalaiset pääsevät vuodesta 20 alkaen kaikki aloittamaan ensimmäi-
sen vieraan kielen opiskelun. Keväästä alkaen siihen valmistautuminen alkaa välittömästi.
Samoin me aloitamme jatkuvan oppimisen prosessin, koska olemme arvioineet, että noin
miljoona suomalaista tarvitsee täydentävää lisäkoulutusta [Puhemies koputtaa] seuraavan
kymmenen vuoden aikana. 

Todella paljon tehdään, ilmastonmuutoksesta toivottavasti ehdin puhumaan vielä.

15.29 Touko Aalto vihr (vastauspuheenvuoro): Arvoisa puhemies! Suomen tosiaan tulee
tehdä kaikki mahdollinen ilmastonmuutoksen sekä luonnon monimuotoisuuden heikkene-
misen torjumiseksi Suomessa ja EU:ssa. Kun katsomme maailmaa vuosikymmenten pääs-
tä, huomaamme, että johtajuus ilmastonmuutoksen torjunnassa juuri nyt on kaikkein suu-
rinta vastuun kantamista. Jos kerta olemme samaa mieltä siitä, valtiovarainministeri Orpo,
että koulutukseen ja osaamiseen pitää panostaa ja ilmastonmuutosta täytyy torjua, niin on
pakko kysyä, kun te olette valmiita tekemään miljardin mittaluokan leikkauksia kokonai-
suudessaan vaalikauden osalta koulutukseen mutta te ette ole valmiita leikkaamaan euroa-
kaan, ette euroakaan, tutkitusti tehottomista, haitallisista, ilmastonmuutosta kiihdyttävistä
ja markkinoita vääristävistä vero- ja yritystuista, tämäkö on teidän arvovalintanne. Miten
voitte tämän perustella, jos olette kerta kanssani samaa mieltä tuosta peruslähtökohdasta?
[Välihuutoja kokoomuksen ryhmästä — Sinuhe Wallinheimo: Siellä oli vihreätkin muka-
na!]
22



Pöytäkirjan asiakohta PTK 36/2018 vp
Puhemies Paula Risikko: Kumpi ottaa? — Ministeri Grahn-Laasonen.

15.30 Opetusministeri Sanni Grahn-Laasonen (vastauspuheenvuoro):  Arvoisa puhe-
mies! Olen samaa mieltä siitä, että ilmastonmuutoksen torjuminen on meidän tärkein teh-
tävämme, ja siihen itse asiassa yksi vaikuttavimmista ratkaisuista on koulutus. Siitä syystä
tällä viikolla vielä tulemme ulos sillä, että ilmastokasvatusta vahvistetaan Suomessa. Se on
tärkeä tulevaisuusteko kasvattaa, kouluttaa ilmastotietoisia, ympäristötietoisia tulevia su-
kupolvia. Samoin on pakko todeta tästä keskustelusta, että vihreille hallituksen kehysriihi
ja viime aikoina eteenpäin notkahtaneet isot koulutusuudistukset ovat olleet kova paikka.
Vaikealta tuntuu kehua ja kiittää hallitusta esimerkiksi lukion lisärahoituksesta, päiväko-
tien tasa-arvorahoituksesta, kieltenopetuksen varhaistamisesta, oppimateriaalilisästä. Van-
ha tarina menisi rikki, jos myöntäisi, että hallitus tekeekin hyvää koulutuspolitiikkaa. [Su-
na Kymäläinen: Nuo ovat pientä tehtyjen leikkausten rinnalla!]

15.31 Touko Aalto vihr (vastauspuheenvuoro): Arvoisa puhemies! Totean arvostamani
opetusministerin puheet perättömiksi, mutta kiitän hallitusta monista näistä asioista, mitä
juuri äsken kuvasitte. Kysymys on nytten siitä, että katsotaan koko vaalikauden mittaluok-
kaa, kaikkia niitä leikkauksia, joita vaalikauden aikana on tehty. [Ari Jalonen: Ja edellis-
ten!] On hyvä asia, että osittain peruu omia aikaisempia leikkauksiaan, mutta niiden kut-
suminen uusiksi panostuksiksi on sumutusta. Kysymys on laastarista, joka laitetaan avo-
haavan päälle. On hyvä asia, että myös sisältöjen osalta tehdään uudistuksia. Me annamme
kiitoksen ja tukemme monille näistä asioista, mitä opetusministeri Grahn-Laasonen äsken
kuvasi — varmasti.

Mutta kysymys kuuluu valtiovarainministerille: Jos puhutaan isosta mittaluokasta,
4:stä, 6:sta, jopa 8 miljardista eurosta, ja siellä on iso osa myös semmoisia tutkitusti tehot-
tomia tukia, mitä muun muassa VATT on tuonut esiin ja TEMin oma selvitys on tuonut
esiin, niin eikö ole eriskummallista, että kun koulutukseen haluatte panostaa, niin siitä leik-
kaatte kokonaisuudessaan miljarditolkulla, ja kun ilmastonmuutosta pitäisi torjua, [Puhe-
mies koputtaa] niin ilmastonmuutosta kasvattavia tukia te vain lisäätte itse asiassa?

15.32 Valtiovarainministeri  Petteri Orpo (vastauspuheenvuoro):  Arvoisa puhemies!
Vanhojen kaivelu ei mihinkään niin kauheasti johda, mutta totean, että hallitus oli aloit-
taessaan täsmälleen samassa tilanteessa kuin se hallitus, jossa yhdessä olimme, joka leik-
kasi myöskin kumulatiivisesti miljardiluokkaa koulutuksesta eikä leikannut muistaakseni
yritystuista. [Välihuutoja vihreiden ryhmästä] Siis alkukausi oltiin tilanteessa, jossa leik-
kaaminen oli pakko. Me olimme velkasyöksykierteessä. Se on saatu poikki, ja siksi me
olemme pystyneet nyt kääntämään tämän panostuksiin. Ei tämä siis ole sumutusta, vaan
ensin on pitänyt saada vähän tukevaa maata jalkojen alle, jolloin on voitu lähteä lisäämään
rahaa.

Mitä tulee yritystukien leikkauksiin, niin siinä varmasti tosiasia on se, että ollaan jou-
duttu tekemään valintoja työllisyyden ja sitten ilmastopolitiikankin välillä. Meillä työlli-
syys on ollut niin kriittinen asia, että me emme ole halunneet ottaa niitä riskejä, joita on liit-
tynyt esimerkiksi energiaintensiiviseen teollisuuteen ja niihin kymmeniintuhansiin työ-
paikkoihin, [Antero Vartia: Se kostautuu tulevaisuudessa!] jotka ovat riippuvaisia näistä.
Mutta varmaan me olemme kaikki tässä salissa samaa mieltä siitä, että tässä vaikeassa
asiassa päätöksiä ennemmin ja myöhemmin on pakko tehdä.
23



Pöytäkirjan asiakohta PTK 36/2018 vp
15.33 Li Andersson vas (vastauspuheenvuoro): Arvoisa puhemies! Haluan kysyä minis-
teri Orpolta, mitä hän luulee, että siellä pankissa vastataan, kun alle 30-vuotias ihminen
menee sinne määräaikaisen työsopimuksen kanssa. [Ben Zyskowicz: Entä kun se menee
työttömänä?] Täytin itse 30 vuotta alle vuosi sitten [Ben Zyskowicz: Ja teillä on määräai-
kainen työ!] ja voin kertoa, että nuoret aikuiset haluavat kyllä työtä. Jokainen meistä ha-
luaa työpaikan, mutta me haluamme myöskin muuta työelämästä ja työstä. Me haluamme
turvallisen työelämän, me haluamme saada kohtuullisen palkan siitä työstä, mitä me teem-
me, ja me haluamme mahdollisuuksia voida hyvin, kun olemme töissä. [Kokoomuksen
ryhmästä: Kaikki kerralla!] Pätkätyösuhteet ovat jo arkitodellisuutta nuorilla aikuisilla
Suomessa, ja pidän tätä linjausta osoituksena tiettyjen etujärjestöjen lobbareiden vaikutus-
vallasta hallitukseen, ettei keksitä muuta keinoa tukea yksinyrittäjää kuin heikentää puolen
miljoonan suomalaisen työntekijän työsuhdeturvaa ja heikentää erityisesti nuorten [Puhe-
mies: Kysymys!] naisten työmarkkina-asemaa.

15.34 Valtiovarainministeri  Petteri Orpo (vastauspuheenvuoro):  Arvoisa puhemies!
Kyllä se vain niin on, että uskon, että siellä pankinjohtaja on tyytyväinen, jos nuori on saa-
nut työpaikan. Se määräaikainen varmasti kannustaa siihen, että hienoa, tästä tämä lähtee
ja mahdollisuuksia edessä on.

Mutta sen nyt sanon teillekin, että työelämä on muuttunut. Globaali kilpailu, teknolo-
gian muutos, digitalisaatio muuttavat työtä. [Suna Kymäläinen: Te muutatte!] Täällä on
puhuttu siitä lukemattomia kertoja eri yhteyksissä, että meillä on yhä enemmän lyhytaikai-
sia ja määräaikaisia työsuhteita tarjolla ja työelämä on epävarmempaa, ja silloin meidän
täytyy [Eero Heinäluoma: Heikentää lainsäädäntöä!] myöskin olla valmiita rakentamaan
yhteiskuntaa. Meillä on esimerkiksi sosiaaliturvajärjestelmän uudistus pistetty liikkeelle,
jotta siinä vaiheessa, kun nuori määräaikaisista työsuhteista ponnistelee kohti sitä vakituis-
ta hyvää työpaikkaa, pystyy yhdistämään sosiaaliturvaa ja työntekoa paremmin ja niin, että
se kannustaa ponnistelemaan eteenpäin. Tämä on hyvä esimerkki siitä, miten me olemme
nähneet tämän muutoksen, ja toivon teidänkin näkevän. Totta kai hyvä työelämä, missä on
hyvää johtamista ja vakaa työsuhde, on kaikkien meidän tavoitteena.

15.36 Li Andersson vas (vastauspuheenvuoro):  Arvoisa puhemies! Työelämän epävar-
mentuminen on jo tällä hetkellä yksi keskeinen syy sille, että nuoret aikuiset eivät saa sitä
pankkilainaa, eivät uskalla tehdä päätöstä asunnon ostamisesta eivätkä uskalla tehdä pää-
töstä perheen perustamisesta. Tätä ilmiötä ja tätä ongelmaa te olette nyt vahvistamassa tä-
män linjauksen myötä.

Mitä tulee työelämän muutokseen ja vaikeuksiin yhteensovittaa palkkatuloja ja perus-
turvaa tai sosiaaliturvaa, mihin ministeri Orpo tässä viittasi, niin kuinka hyvin teidän mie-
lestänne aktiivimallin kaltaiset uudistukset työttömyysturvaan sopivat yhteen työn muu-
toksen kanssa? Päinvastoin nekin ainoastaan lisäävät byrokratiaa, lisäävät järjestelmän
kankeutta eivätkä lainkaan huomioi niitä erilaisia työn tekemisen tapoja ja työn muutosta,
jotka ovat arkielämää ja todellisuutta hyvin monelle suomalaiselle tällä hetkellä. Eli tältä
osin hallituksen teot ja Petteri Orpon äsken esittämä analyysi ovat täysin ristiriidassa tois-
tensa kanssa.

15.37 Valtiovarainministeri  Petteri Orpo (vastauspuheenvuoro):  Arvoisa puhemies!
100 000 työllistä tänään enemmän kuin silloin, kun hallitus aloitti — se, jos joku, luo
24



Pöytäkirjan asiakohta PTK 36/2018 vp
100 000 ihmiselle ja heidän perheilleen mahdollisuuksia, että he voivat miettiä tulevaisuut-
taan ihan eri tavalla. Minä toivoisin, että te antaisitte tälle joskus jonkun hyväksynnän, että
tähän maahan on syntynyt työpaikkoja ja tulevaisuudenuskoa ihmisille sen vahvimman
mahdollisen pohjan, oman työpaikan, oman palkan ja sitä kautta oman tulevaisuudenus-
kon kautta. Se on se kaikkein tärkein asia. Mutta kun meillä edelleen, valitettavasti yhä li-
sääntyvissä määrin, on epätyypillisiä työsuhteita, siksi sosiaaliturvajärjestelmän uudista-
minen on oleellista, ja siinä on valmistelu käynnissä.

Toinen asia on tulorekisteri, joka tulee ensi vuoden alusta ja joka antaa valtavat mahdol-
lisuudet työttömyysturvan ja palkkatulojen yhdistämiseen ilman byrokratiaa nopeasti, kä-
tevästi — mahtava tapa ja mahdollisuus purkaa kannustinloukkuja. Näistä on tehty päätök-
set nyt riihessä. Iloisia uutisia.

Puhemies Paula Risikko: Vielä yksi kysymys tässä vaiheessa, edustaja Andersson, sitten
edustaja Rinne.

15.38 Li Andersson vas (vastauspuheenvuoro): Arvoisa puhemies! Kukaan ei ole kieltä-
nyt sitä, etteikö työllisyystilanteen ja taloustilanteen parantuminen olisi hyvä asia. Mutta
meidän viestimme on koko ajan ollut se, että sen pitäisi näkyä myöskin pienituloisten ja
epävarmassa asemassa olevien ihmisten arjessa. [Eero Heinäluoma: Kasvu kuuluu kaikil-
le!] Tämä nyt tehty linjaus työsuhteiden osalta vähentää suomalaisten nuorten aikuisten tu-
levaisuudenuskoa. Sitähän se tarkoittaa, kun te pahennatte jo valmiiksi pahaa työmarkki-
naongelmaa.

Toinen ryhmä on työelämän ulkopuolella olevat pienituloiset, ja haluan tässä samassa
yhteydessä korjata Petteri Orpon esittämiä väittämiä THL:n ja VATTin raportista. Siellä
on tutkittu erilaisten mallinnusten kautta hallituksen politiikan tulonjakovaikutuksia perus-
tuen erilaisiin olettamuksiin työllisyysvaikutuksista. Taustaolettamuksista huolimatta siel-
lä todetaan, että pienituloisuusaste nousee, mikä johtuu siitä, että hallituksen leikkaukset
kohdistuvat kaikista kiperimmin niihin suomalaisiin, jotka eivät syystä tai toisesta ole töis-
sä. [Puhemies koputtaa] Oletuksesta riippuen tuloerot kasvavat [Puhemies: Aika!] tai py-
syvät ennallaan, joten tämän raportin perusteella ei voi kyllä [Puhemies: Aika!] vetää sel-
laista johtopäätöstä, että hallitus olisi eriarvoisuutta vähentämässä.

Puhemies Paula Risikko: Siellä oli ministeri Lindström, joka pyysi puheenvuoron. — Ol-
kaa hyvä.

15.39 Työministeri Jari Lindström (vastauspuheenvuoro): Arvoisa puhemies! Ehkä on
syytä palauttaa mieliin, mitä muutakin hallitus tosiaan päätti kuin nämä keskustelussa esil-
le nousseet teemat.

Aktiivimallin toimeenpanon vaatimat lisäresurssit pyydettiin. Kysely tehtiin ely-kes-
kuksille ja kysyttiin heiltä, että mitä te tarvitsette — 206 henkilötyövuotta. Hallitus vastasi
tähän pyyntöön täysimääräisesti. Uudenmaan TE-toimiston johtaja Jarmo Ukkonen pitää
tätä erinomaisena vastaantulona ja sanoo, että nyt tämä aktiivimalli lähtee menemään oi-
keaan suuntaan. Ei tämä täydellinen ole, vielä täytyy seurata ja tehdä toimenpiteitä.

Mahdollisuus opiskella työttömyysetuudella 6 kuukautta ilman harkintaa — eikö tämä
ole hyvä asia? Me päätimme jatkaa työttömyysetuuden käyttämistä palkkatukeen, startti-
rahaan.
25



Pöytäkirjan asiakohta PTK 36/2018 vp
Iso asia on myös tämä, mihin edustaja Andersson viittasi: työttömyyden rakenteen sel-
vittäminen ja työkyvyttömyyden ehkäiseminen. Meillä on ongelma, että ihmiset ovat vää-
rissä toimenpiteissä. Hallitus päätti, ja tämä selvitetään nyt, ja selvityshenkilöt tekevät toi-
menpide-ehdotuksia, mitä näille ihmisille pitäisi tehdä, ovatko he oikeissa toimenpiteissä.
Tämä on yksi aivan keskeinen, iso päätös, jonka hallitus teki ja joka ei ole saanut vielä min-
käännäköistä tunnustusta oppositiolta.

15.40 Antti Rinne sd (vastauspuheenvuoro): Arvon puhemies! Ministeri Orpo, niin kuin
on useampaan kertaan nyt todettu, on hienoa, että Suomi on nyt myötätuulessa ja kansain-
välinen talous ja EKP:n rahapolitiikka auttavat meitä talouskasvun ja työllisyyden näkö-
kulmasta. Se on hieno asia, ja siitä pitää olla kaikkien meidän tyytyväisiä.

Mutta kun puhutaan tämän hallituksen toimenpiteistä: Yli 700 miljoonan euron vuosita-
son leikkaukset sosiaaliturvaan, merkittävät heikennykset työelämään, isojen työelämän
epävarmuuksien synnyttäminen ensiksi näillä pakkolaeilla, sitten työttömyysturvan leik-
kauksilla, sen jälkeen lomarahan leikkauksilla, sitten aktiivimalli—passiivimalli-keskuste-
lu. [Keskeltä: Demarien 3 miljardin leikkaukset!] Tässä kokonaisuudessa kaikki ihmiset
uskovat, että nyt tämä työmarkkinoitten kurittaminen varmasti on jo ohi, mutta mitä vielä?
Tässä kävi totaalisesti sillä tavalla, että tämä hallitus toi uudelleen lisää epävarmuutta työ-
elämään ja nyt erityisesti nuorten ihmisten arkeen. Määräaikaisten työsuhteitten perustee-
ton tekeminen alle kolmekymppisillä nuorilla on täysin käsittämätön avaus. Sama koskee
sitä, [Puhemies: Aika!] että työsuhdeturvaa heikennetään 20 työntekijän ja sitä pienemmis-
sä yrityksissä.

15.42 Valtiovarainministeri  Petteri Orpo (vastauspuheenvuoro):  Arvoisa puhemies!
Me olemme tästä lähtökohdasta eri mieltä. Hallitus on perusasetelmasta sitä mieltä, että
kun työllisyys paranee ja yhä useampi pääsee töihin, niin eriarvoisuus Suomessa vähenee
ja pohja hoitaa hyvinvointiyhteiskunnan tärkeitä palveluita ja tulonsiirtoja vahvistuu ja
suorastaan pelastetaan, jos katsotaan tuonne 20-luvun haasteisiin.

Mutta jos minä tässä kuuntelen teidän esityksiänne, tai olemattomia esityksiä, minä en
ole nähnyt mitään vaihtoehtoa. Se kymmenen kohdan lista, jonka te olette esittäneet, on si-
nänsä hyviä asioita. Montaa niistä, kuten varhaiskasvatusmaksujen alentamista tai varhais-
kasvatuksen laajentamista, [Välihuutoja] hallitus jo tekee. Se rahoituspohja on teillä täysin
auki, eli se teidän vaihtoehtonne puuttuu. Sen sijaan te tungette satojen miljoonien veron-
kiristykset yrittäjille, juuri sinne, jonne me odotamme niiden työpaikkojen syntyvän. Eli te
pistätte soraa tämän kasvun, joka on saatu aikaan, rattaisiin niin, että ropina käy. [Timo Ha-
rakka: Tauno Valo!] Ja siihen loppuisi tämä talouskasvu eikä yksikään uusi nuori työllis-
tyisi, ei edes määräaikaisena näillä teidän lääkkeillänne.

15.43 Anna-Maja Henriksson r (vastauspuheenvuoro): Värderade talman! Det skulle
också vara viktigt att vi skulle tala om ekonomins stora bild. Det är lätt att falla in på de-
taljer. Men till den stora bilden hör också att regeringen tänkt att man på sikt ska spara tre
miljarder euro på vårdreformen. Nu är det ändå så att många sakkunniga i offentligheten
har ifrågasatt om det här kommer att kunna förverkligas. Och då blir frågan på vilket sätt
det här påverkar Finlands hållbarhetsunderskott på sikt.
26



Pöytäkirjan asiakohta PTK 36/2018 vp
Arvoisa puhemies! On myös tärkeätä, että puhuisimme tässä meidän suuressa salissa talou-
den isosta kuvasta. Nyt hallitus on lähtenyt siitä, että sote-uudistuksen myötä pitkällä täh-
täimellä pystytään säästämään noin 3 miljardia. Tällä on suuri vaikutus tähän niin kutsut-
tuun kestävyysvajeeseen, ja nyt on kyse sitten siitä, että luuleeko hallitus edelleen, että
tämä tulee toteutumaan, koska niin moni asiantuntija on julkisuudessa kertonut, että he ei-
vät usko tähän, vaan uskovat, että sote-uudistus tulee lisäämään kustannuksia. Tämä on
erittäin tärkeä kysymys, ja haluaisin tietää, mikä on hallituksen tämänhetkinen ajatus kes-
tävyysvajeen tulevaisuudesta.

15.44 Perhe- ja peruspalveluministeri Annika Saarikko (vastauspuheenvuoro): Arvoi-
sa puhemies! Siitä huolimatta, että talouden tilanne kansalaisten näkökulmasta ja kulutta-
jien luottamus esimerkiksi, kaikki tämä, on positiivisella uralla, ei pitkällä aikavälillä ta-
loutemme kestävyysvajeongelma ole poistunut. Siltä osin hallitus on pitämässä kiinni ta-
voitteistaan, ja se on kuronut tuota tavoitetta jo umpeen vaikeiden, kipeiden ja täällä niin
moneen otteeseen arvosteltujen talouden säästämistoimenpiteiden kautta. Ja aivan kuten,
edustaja Henriksson, te toteatte, sote- ja maakuntauudistuksen kylkeen on istutettu iso ta-
voite kustannusten hillinnästä. Tuo tavoite, joka on mahdollista tällä uudistuksella täyttää,
on hallituksella yhä samankaltainen kuin mille tasolle ja tolalle olemme sen asettaneet. Ky-
symys ei ole leikkauksista eikä säästöistä vaan sen menokehityksen hillitsemisestä, joka on
väistämättä edessämme, kun olemme kaikki sitoutuneet siihen, että ikääntyvä Suomi hoi-
detaan arvokkaalla tavalla. Pienemmässä mittakaavassa yksittäisissä maakunnissa, [Puhe-
mies koputtaa] jotka ovat valmistelussa jo pitkällä, me olemme nähneet, että tuon uran ku-
rominen umpeen kustannusten [Puhemies koputtaa] hillintänä on oikeasti mahdollista.

15.45 Anna-Maja Henriksson r (vastauspuheenvuoro): Arvoisa puhemies! Valitettavas-
ti moni asiantuntija ei vielä tähän usko. Eilen ruotsinkielinen Svenska Yle julkaisi uutisen,
jonka mukaan it-järjestelmä Apotti ei tulisikaan Uudellamaalla myös sote-keskuksien pal-
velukseen, vaan tässä uutisessa sanotaan näin, että on vaara, että vähintään 300 miljoonaa
menee hukkaan, kun näyttää nyt siltä, että maakunnan liikelaitos ja maakunnan sote-kes-
kus eivät voisi käyttää samaa tietojärjestelmää.

Tämä on perustavaa laatua oleva kysymys, koska koko tämä sote-uudistushan lähtee sii-
tä, että yhdistetään ja yhtenäistetään it-järjestelmiä niin, että saadaan se integraatio toimi-
maan niin, että eri toimijat tulevat saman järjestelmän piiriin. Jos, arvoisa ministeri ja ar-
voisa hallitus, tämä uutinen pitää paikkansa, niin näin ei tulisi käymään, ja silloin puhutaan
monesta monesta sadasta miljoonasta eurosta. Miltä tällä hetkellä tämä tietotekninen kysy-
mysmerkki näyttää? Mikä on Apotin tulevaisuus, ja tuleeko tässä nyt sitten seinä eteen,
[Puhemies koputtaa] mitä tulee myös it-kustannusten nousuun?

15.46 Kunta- ja uudistusministeri  Anu Vehviläinen (vastauspuheenvuoro):  Arvoisa
puhemies! Ehkä kaikista vaikein asia ilman tätä sote-uudistustakin — mutta myös tässä
tämä teidän kysymyksenne osoittaa sen — on arvioida näitä ict-kustannuksia. Niitten tark-
ka arviointi on aika tavalla vaikeaa.

Tämä on minulle kyllä uutinen, jos tämä pitäisi paikkansa, että Apotti-järjestelmä ei oli-
si yhteensovitettavissa tähän muuhun järjestelmään. Meidän täytyy tehdä sellaiset ratkai-
sut tässä puolentoista vuoden aikana, että 2020, kun uudistus alkaa, meillä on olemassa
tämä yhteinen kansallinen integraatioalusta, joka mahdollistaa sen, että tieto siirtyy.
27



Pöytäkirjan asiakohta PTK 36/2018 vp
Kun täällä jossakin puheenvuorossa aikaisemmin ihmeteltiin sitä, miten niin paljon me-
nee jo tällä vaalikaudella rahoitusta näihin valmisteluihin, niin niistä iso osa on kyllä tätä
ict-valmistelua. Laskeskelin, että jos se noin 700 miljoonaa, joka nyt on ynnätty yhteen tä-
män vaalikauden valmistelurahoista kaiken kaikkiaan uudistukselle, lasketaan per suoma-
lainen, niin se on noin 120—130 euroa, ja se on [Puhemies koputtaa] minusta kohtuullinen
summa, jos me saamme vuosikymmenien uudistuksen aikaiseksi.

Puhemies Paula Risikko: Ja vielä yksi kysymys, edustaja Henriksson.

15.48 Anna-Maja Henriksson r (vastauspuheenvuoro):  Arvoisa puhemies! Olisi hyvä,
jos saisimme vielä tällä viikolla selvyyttä tähän, että onko nyt niin, että ollaan luomassa jär-
jestelmä, jossa sote-keskuksella pitää olla toisenlainen ratkaisu kuin mitä maakunnan lii-
kelaitoksella on. Ei voi olla järkevää, että sosiaalihuolto ja erikoissairaanhoito ovat yhdes-
sä järjestelmässä ja muu sote-toiminta toisessa. Toivon, että hallitus selvittää tämän pikai-
sesti.

Mutta sitten, arvoisa puhemies, omassa puheenvuorossani nostin esille sen, että paljon
on tämä hallitus myös tehnyt, mutta on joitakin asioita, joittenka osalta ette ole päässeet
eteenpäin. Siihen kuuluu muun muassa perhevapaauudistus, mutta myös paikallinen sopi-
minen. Ja nyt kun tiedämme, että pitäisi työllisyysastetta nostaa vähintään 75 prosenttiin
tulevina vuosina, niin kysymys kuuluu, arvoisa valtiovarainministeri Orpo: oliko teillä
keskustelua nyt hallituksen budjettiriihessä tästä paikallisesta sopimisesta vai eikö ollut?
[Eero Suutari: Kyllä oli keskustelua!]

15.49 Työministeri Jari Lindström (vastauspuheenvuoro): Rouva puhemies! Kyllä siitä
keskusteltiin. Siitä keskusteltiin paljon ja sitä monelta kantilta punnittiin ja sitten päädyt-
tiin tähän ratkaisuun, mihin päädyttiin, eli pysytään nykytilanteessa paikallisen sopimisen
osalta. Kyllä siellä tuli näkökulmia puolesta ja vastaan, ja niistä täytyi sitten sovittaa halli-
tuksen yhteinen näkökanta tähän asiaan.

Sen haluan sanoa, että paikallisen sopimisen edistäminen on kaikkien hallituspuolueit-
ten sydämenasia, mutta tapa, millä sitä tehdään, on sitten semmoinen, mistä täytyy aina
keskustella, ja tässä yhteydessä päädyttiin tähän: pitää tältä osin nykytilanne sen mukaise-
na kuin se on. Toisaalta siinä oli myös keskustelussa kilpailukykysopimuksen kunnioitta-
minen.

15.50 Touko Aalto vihr (vastauspuheenvuoro):  Arvoisa puhemies! Arvostamani valtio-
varainministeri Petteri Orpo, olette sanonut, että kun rahaa on vähän, sitä pitää käyttää fik-
susti. Olen täsmälleen samaa mieltä. Jos työ- ja elinkeinoministeriön oman selvityksen mu-
kaan kaikista näistä vero- ja yritystuista, 4—6 miljardin euron potista, vain 11 prosenttia on
taloutta uudistavia, niin on hämmentävää, että hallitus ei pysty tekemään tähän pottiin uu-
delleenkohdennuksia ja karsimista. Jos hallitus olisi tarttunut tähän, sillä olisi ollut mah-
dollisuus pitää kiinni antamastaan koulutuslupauksesta, siitä, että tällä vaalikaudella ei lei-
kata yhtään enää koulutuksesta. Tämän avulla olisi mahdollista myös torjua ilmastonmuu-
tosta ja edistää tervettä markkinataloutta tämän kaverikapitalismin sijaan.

Hallituksen talouspolitiikka tuntuu olevan kovin valikoivaa: ansiotuloverotukseen 1,5
miljardia, sote-markkinamalli nostaa kustannuksia helposti jopa 3 miljardia, vero- ja yri-
28



Pöytäkirjan asiakohta PTK 36/2018 vp
tystuet korjaamatta, mutta samaan aikaan perusturvasta ja koulutuksesta leikataan. Voitte-
ko te perustella tämän valikoivan talouskurinne, valtiovarainministeri Orpo?

15.51 Valtiovarainministeri  Petteri Orpo (vastauspuheenvuoro):  Arvoisa puhemies!
Ensinnäkin olen moneen kertaan perustellut sen, miksi jouduttiin hallituskauden alussa te-
kemään hallitusohjelmaneuvotteluissa kovia säästöpäätöksiä. Se johtui siitä surkeasta työl-
lisyys- ja taloustilanteesta ja velkaantumisesta, jossa olimme. Se perustelee varmasti sen,
miksi on jouduttu tekemään leikkauspolitiikkaa.

Työn verotuksen keventäminen jo lähes 1,5 miljardilla perustaa kyllä hyvin paikkaansa.
Se on ollut keskeisiä keinoja siinä, että me olemme halunneet tukea työn vastaanottamista,
työn tekemistä, yrittäjyyttä, laskea työn verokiilaa. Olemme parantaneet ostovoimaa, tuke-
neet sillä maltillisten palkkaratkaisujen saamista ja ennen kaikkea halunneet ihmisille hei-
dän omista rahoistaan, palkasta, enemmän käteen. Minusta se on ollut hyvin perusteltua.

No, sitten tämä kolmas asia, yritystuki. En minä nyt varsinaisen iloinen ollut siitä, että
taaskaan ei työryhmä löytänyt ratkaisua. Kuten sanoin jo aikaisemmin, se on joka tapauk-
sessa tulevaisuuden työ ja ne on perattava läpi. Ei se suuren riemun aihe ole. Ainakin yri-
tystukityöryhmät ovat käyneet läpi ja peranneet näitä niin paljon ja luoneet myöskin tänne
kansainvälistä vertailua, mikä mielestäni on aivan oleellista, niin että perusteet kyllä on tu-
levaisuuden päätöksenteolle.

15.52 Sari Essayah kd (vastauspuheenvuoro): Arvoisa rouva puhemies! Julkisen talou-
den kestävyyden kannalta on aivan keskeistä hyvä väestöpolitiikka ja syntyvyyden paran-
taminen. Tulevat sukupolvet ovat kuitenkin ne, jotka maksavat hyvinvointiyhteiskunnan
veroja ja myöskin huolehtivat sitten meidän eläkejärjestelmän kestävyydestä. Kansakun-
nan uusiutumis-, hedelmällisyysluku on 2,1. Tällä hetkellä taidetaan olla siellä 1,57:ssä. Se
0,5:n lisäys tarkoittaisi 2 miljardin kuromista kestävyysvajeessa. En väitä, että tämä halli-
tus on yksinomaan syyllinen siihen, mikä tällä hetkellä syntyvyyden suunta on Suomessa,
mutta nyt olisi korkea aika kääntää tätä kelkkaa.

Onko hallitus valmis myöntämään, että tällä kaudella tehdyillä leikkauksilla, muun
muassa lapsivähennyksen poistamisella, joka merkitsi sitä, että ainoana ryhmänä lapsiper-
heitten verotus kiristyi, ja myöskin erilaisilla indeksijäädytyksillä sosiaalietuuksiin, muun
muassa lapsilisiin, on vaikutusta perheitten tulevaisuudenuskoon ja siihen, halutaanko tä-
hän yhteiskuntaan lisää lapsia? Oletteko valmiita [Puhemies koputtaa] myöskin korjaa-
maan näitä leikkauksia?

15.54 Perhe- ja peruspalveluministeri Annika Saarikko (vastauspuheenvuoro): Arvoi-
sa puhemies! Arvokas ja tärkeä puheenvuoro edustaja Essayah´lta. 

En ole valmis myöntämään, että hallituksen politiikka olisi suorassa syy—seuraus-suh-
teessa alhaiseen syntyvyyteen. Me päästäisimme eduskuntana minusta itsemme hiukan
liian helpolla, jos me lähtisimme hakemaan vastauksia yksittäisistä talouspolitiikan pää-
töksistä. Se olisi aivan yhtä lailla harhaanjohtavaa, jos nyt väittäisin, että sillä päätöksellä,
josta olen valtavan hyvilläni, että nimenomaan pienimmät vanhempainpäivärahat nouse-
vat hallituksen tuoreella päätöksellä 80 euroa kuussa, voisin luvata, että no, tälläpä päätök-
sellä syntyvyys Suomessa nousee. On useiden pienten osatekijöiden summa päästä sellai-
seen tilanteeseen, että syntyvyys saataisiin taas nousemaan. Kysymys on minusta hiukan
monisyisempi, ja me joudumme katsomaan silmiin myös sitä tosiasiaa, ovatko suomalais-
29



Pöytäkirjan asiakohta PTK 36/2018 vp
ten toiveet lapsiluvusta muuttuneet, ja ennen kaikkea meidän on syytä arvioida sitä kuilua,
joka jää toivotun lapsiluvun ja toteutuneen lapsiluvun välille eri väestöryhmissä.

15.55 Sari Essayah kd (vastauspuheenvuoro): Arvoisa rouva puhemies! Niin kuin tote-
sin, en syytä yksin tätä hallitusta, mutta kyllä ajattelen näin, että nämä hallituskauden alus-
sa tehdyt leikkaukset ovat myöskin osasyyllisiä siihen, että ihmisten tulevaisuudenuskoa ja
ajatusta siitä, että tähän yhteiskuntaan halutaan lisää lapsia, varmasti varjostaa se, miltä
oma talous näyttää ja miltä tulevaisuus näyttää.

Syntyvyyden kannalta olisi myöskin tärkeää huolehtia siitä, että nuoret miehet eivät syr-
jäydy suomalaisessa yhteiskunnassa, ja tuntuu, että olemme vasta heräämässä tähän. Oli-
sinkin kysynyt hallitukselta: mitä keinoja nuorten miesten syrjäytymisen ehkäisemiseen
on? Erityisesti näkisin tärkeänä sen, että vakituisiin työsuhteisiin tulisi olla helpompi pääs-
tä, tulisi mahdollistaa erilaisia koulutuspolkuja niille henkilöille, jotka eivät välttämättä
esimerkiksi ole valmiita vuosien opiskeluun. Mitä hallitus aikoo tehdä? Tähän mennessä
tällä kaudella on tehty lähinnä koulutusleikkauksia ja sitä kautta ei varmasti ole rohkaistu
ihmisiä opintojen pariin.

15.56 Opetusministeri Sanni Grahn-Laasonen (vastauspuheenvuoro):  Arvoisa puhe-
mies! Tähän olisi pitkä vastaus, mutta yritän selvitä lyhyellä.

Hallitus käynnistää ensinnäkin lapsistrategian valmistelun. Kansallisella lapsistrategial-
la tähän syntyvyyden vaikeaan tematiikkaan päästään tutkimusperustaisesti kiinni. Tämän
hallituksen teoista on mainittava varhaiskasvatuksen kehittäminen, joka menee nyt vauh-
dilla eteenpäin. Varhaiskasvatuksen tasa-arvoa vahvistetaan, henkilöstön koulutustasoa
nostetaan, 5-vuotiaiden maksuttoman varhaiskasvatuksen kokeilu, maksujen alentamiset,
joita jo tehdään.

Ja sitten tähän nuorten miesten tilanteeseen: Tänään hyvin ajankohtainen teema on se,
että tutkimus, jonka hallitus on rahoittanut ja tilannut — liittyen nimenomaan poikien hei-
kompiin oppimistuloksiin — julkaistiin, ja siinä tutkijat tekivät ehdotuksia siitä, miten voi-
daan rakentaa tasa-arvoisempaa peruskoulua, niin että nuorten miesten syrjäytymiseen vai-
kutetaan jo varhaisessa vaiheessa, jo siellä peruskoulussa, missä valitettavasti tällä hetkel-
lä käy niin, että oppimistulokset alkavat jo eriytyä.

Puhemies Paula Risikko: Vielä poikkeuksellisesti toinen ministeri vastaa, ministeri Ter-
ho.

15.57 Eurooppa-, kulttuuri- ja urheiluministeri Sampo Terho (vastauspuheenvuoro): 
Arvoisa puhemies! Kysyjälle omalta toimialaltani, siis nuorisoasioista ja opintotuen saral-
ta:

On itse asiassa paljonkin tällä vaalikaudella tekoja, muun muassa nuorisotakuun kärki-
hanke, Ohjaamo-toiminnan vakinaistaminen, nuorten yrittäjyyspajatoiminnan valtakun-
nallistaminen. Ja sitten myös harrastukset ovat tärkeitä syrjäytymisen ehkäisyn välineitä
nuorille, ja niihin kuuluu harrastustakuu ja sen käytännön muotona harrastuspassi toimen-
piteenä.

Sitten jos taas otetaan nimenomaan tämä opintotuen puoli, niin tässä mahdollisuuksien
tasa-arvo on äärimmäisen tärkeä, niin kuin eduskunta on jatkuvasti ja hyvin laajalla rinta-
malla tuonut esiin, ja siihen saatiin nyt tämä oppimateriaalilisä nimenomaan toiselle asteel-
30



Pöytäkirjan asiakohta PTK 36/2018 vp
le. Se auttaa erityisesti vähävaraisten lukiolaisperheiden tilannetta, siis kun opiskelija on
perheessä, jolla on ollut vaikeuksia maksaa näitä kirjoja, jotka ovat noin 2 500 euroa koko
lukion aikana, ja myös tietokonekin yleensä tarvitaan. Heille tulee merkittävä parannus tä-
män kautta, yli neljäkymppiä kuussa oppimateriaalilisää.

Puhemies Paula Risikko: Vielä edustaja Essayah, yksi kysymys, ja sitten siirrytään eteen-
päin.

15.58 Sari Essayah kd (vastauspuheenvuoro):  Arvoisa rouva puhemies! Tässä salissa
kaikki olemme iloinneet siitä, että todellakin talous kasvaa ja yritykset pystyvät työllistä-
mään ja yritysten määräkin on hyvä ja lisääntymään päin.

Mutta meillä on yksi sellainen sektori, jossa, ikävä kyllä, useimmat yrittäjät miettivät
oman yrityksensä lopettamista, ja se on maatalous. Olisinkin kysynyt vastaavalta ministe-
riltä: mitä toimia hallitus aikoo tehdä maatalouden kannattavuuden parantamiseksi? Viime
syksyn kato oli sellainen, että tänä päivänä useat tilat pinnistelevät maksuongelmien kans-
sa, siellä on myöskin vakavia uupumisongelmia, ja erittäin monet viljelijät ovat miettineet
sitä, onko tämä se hetki ja se aika, jolloinka yritystoiminta loppuu. Tuntuu käsittämättö-
mältä, että meillä on keskustajohtoinen hallitus ja kuitenkin tällä hetkellä maatilojen lopet-
taminen on varsin kiivasta. Maatilojen määrä on lähestulkoon puolittunut koko 2000-lu-
vun ajan, ja tällä hetkellä se on kaikkein kiivaimmassa rytmissä. Mitä hallitus aikoo tehdä
maatilojen kannattavuuden parantamiseksi ja tuon yritysryhmän tulevaisuudenuskon pa-
lauttamiseksi?

15.59 Maa- ja metsätalousministeri Jari Leppä (vastauspuheenvuoro):  Rouva puhe-
mies! Kysymys siitä, että maatalouden kannattavuus on heikko edelleen, on aivan totta. Se
pitää paikkansa. Kehitys, miten tähän on tultu, on tietysti pitkäaikaisempi asia, useamman
vuoden, useamman vaalikauden asia. Ehkä keskeisin siinä on se, että tuotteiden hinta elik-
kä tuottajahinnat ja toisaalta tuotantokustannusten nousu eivät ole kohdanneet. Ne ovat
eriytyneet yhä enemmän: tuotantokustannukset ovat nousseet, tuotteista saatava hinta on
pysynyt samana, jopa laskenut. Tämä on aiheuttanut kaikkein suurimmat ongelmat.

Hallitus reagoi asiaan viime syksynä 25 miljoonalla eurolla. Meillä on myöskin vahvas-
ti purettu hallinnollista taakkaa, mikä myöskin on helpottanut kustannuksia jonkun verran.
Nyt kehysriihessä päädyttiin siihen, että siirretään 10 miljoonaa lisää LFA-korvauksen
maksuun, jotta pystytään varmistamaan se, että se säilyy nykyisellä tasolla eikä laske siitä.
Sen lisäksi on tehty monta muuta asiaa. Satovahinkovakuutuksien osalta nyt halutaan pääs-
tä vakuutusmaksusta eroon, niin kuin monissa eurooppalaisissa maissa on. Ja mikä tärkein-
tä: me haluamme tähän maahan toimivammat elintarvikemarkkinat, jotka takaisivat sen,
mistä aloitin, elikkä suhteessa tuottajahinnat ja tuotantokustannukset seuraisivat normaa-
lia, reilua markkinatalouden henkeä.

Puhemies Paula Risikko: Myönnän nyt vielä kolme kysymyspuheenvuoroa: Rinne, Meri
ja Andersson. Sen jälkeen siirrytään perinteiseen debattiin.

16.01 Antti Rinne sd (vastauspuheenvuoro):  Arvoisa puhemies! Ministeri Orpo, teidän
omat virkamiehenne Hetemäki ja Järvikare ovat esittäneet niitä samoja veromuutoksia,
mitä sosiaalidemokraattinen puolue on esittänyt näitten uudistusten, yhteiskunnallisten in-
31



Pöytäkirjan asiakohta PTK 36/2018 vp
vestointien rahoittamiseksi, niin että kannattaa sieltä kysyä niitä vastauksia rahoituspoh-
jaan. Minusta kannattaa pysyä totuudessa tässäkin asiassa.

Sitten kysyn teiltä, ministeri Orpo: oletteko te jutellut nuorten ihmisten kanssa näistä tei-
dän viimeisistä hullutuksistanne työsuhteisiin liittyen? Minulla on neljä tyttöä itselläni:
yksi on tällä hetkellä yli 30, kaikki muut ovat alle 30. Niitten ihmisten kanssa, nuorten nais-
ten kanssa olen jutellut näistä teidän viimeisistä esityksistänne, ja kyllä siellä on vahvistu-
nut käsitys siitä, että se epävarmuus, minkä te tuotte näillä omilla esityksillänne, tulee vai-
kuttamaan nuorten ihmisten arvioon siitä, milloin kannattaa perhettä lähteä perustamaan,
millä tavalla elämää lähteä elämään, kun se varmuus puuttuu näitten teidän esitystenne jäl-
keen.

16.02 Valtiovarainministeri  Petteri Orpo (vastauspuheenvuoro):  Arvoisa puhemies!
Ensin näihin veronkiristyssuunnitelmiin, joita te esititte. Pitää paikkansa, että valtiovarain-
ministeriön virkatyöryhmä pohti listaamattomien yritysten verotuksen uudistamista ja pää-
tyi ratkaisuun, [Antti Lindtman: Ei se sitä soranheittoa ratkaise!] jossa he esittivät uudis-
tusta, jossa oli rakenteellisia uudistuksia. Mutta se olisi käytännössä johtanut listaamatto-
mien yritysten verotuksen kiristämiseen 250 miljoonalla. Sitä varten maassa on hallitus,
että se tekee myöskin ratkaisuja. Me teimme hallituksessa hyvin nopeasti linjauksen siitä,
että me emme toteuta tämän työryhmän esityksiä, koska — sama, minkä sanoin teille, kun
te uusitte tämän valtiovarainministeriön virkatyöryhmän esityksen osittain — tässä talou-
den tilanteessa emme todellakaan tee tätä, koska me odotamme, että nimenomaan sinne pk-
yrityksiin, joita nämä koskevat, syntyvät ne tulevaisuuden työpaikat. [Antti Rinteen väli-
huuto] Siksi me emme halunneet tätä lähteä edistämään.

16.03 Leena Meri ps (vastauspuheenvuoro): Arvoisa puhemies! Kun tuosta aktiivimallis-
ta tuli puhe, niin olisin nyt kysynyt, mitä sille asialle siinä mielessä kuuluu, kun kuulimme
uutisoinneista, että noin puolelta Kelan tukea leikattiin. Mikä on heidän tilanteensa? Siel-
lähän saattaa olla ja onkin varmaan ihmisiä, jotka ovat siihen joutuneet ilman omaa syy-
tään, koska nämä määrärahathan TE-toimistoihin tulevat vasta nyt. Oikeastaan ehkä pik-
kusen särähti se, että, ministeri Lindström, sanoitte, että kysyitte työvoimatoimistosta, mitä
he tarvitsevat. Hieno asia ja hyvä asia, mutta tietysti olisi hyvä kysyä, mitä työttömät tar-
vitsevat, koska he varmasti tarvitsisivat jonkinlaista lupausta siitä, kun heiltä leikattiin, ja
voi olla nyt, että se on tapahtunut ilman heidän omaa syytään. Olisi ollut erittäin hyvä, että
olisi noudatettu perustuslakivaliokunnan lausuntoa siitä lisäpykälästä. En nyt kyllä ym-
märrä, miksei sitä tullut.

Mutta sitten olisin kysynyt tästä meidän työtilimallistamme edelleen. Ministeri Orpo, te
kehuitte sitä viime syksynä. Oletteko te nyt tutustunut tähän meidän vaihtoehtobudjettiim-
me? Minä nyt tuon tämän kehysvaihtoehdon teille. [Puhuja vie asiakirjan ministeri Orpol-
le — Naurua]

Puhemies Paula Risikko: Ja sitten vastaus. [Petteri Orpo: Arvoisa puhemies! Lupaan lu-
kea tämän huolellisesti, ja palaamme asiaan. — Leena Meri: Lupasitte viime syksynäkin!
— Petteri Orpo: Silloinkin luin!]

16.04 Li Andersson vas (vastauspuheenvuoro): Arvoisa puhemies! Minusta vaikuttaa sil-
tä, että sellaista taloudellista tilannetta ei ole olemassakaan, jolloin kokoomus olisi valmis
32



Pöytäkirjan asiakohta PTK 36/2018 vp
karsimaan yritystukia tai kiristämään suurituloisten verotusta sen sijaan, että leikataan niil-
tä, joilla valmiiksi on kaikista vähiten, niin kuin nyt on tehty koko tämän hallituskauden ai-
kana.

Mutta loppupeleissä, kuten on todettu, on kyse arvovalinnoista. Vasemmiston mielestä
olisi parempi tehdä perhevapaauudistus kuin yleistää nuorten naisten pätkätyösuhteita en-
tuudestaan. Vasemmiston mielestä olisi parempi karsia ympäristölle haitallisia yritystukia
kuin heikentää jopa puolen miljoonan suomalaisen työntekijän työsuhdeturvaa, niin kuin
hallitus nyt on esittämässä. Meidän mielestämme olisi ollut parempi käyttää edes osa siitä
1,5 miljardista, mitä tämä hallitus on ollut valmis käyttämään veronkevennyksiin, jotka
ovat suosineet myöskin suurituloisia, jolloin työllisyysvaikutukset ostovoiman kautta suo-
malaisen tutkimuksen, koulutuksen ja osaamispääoman vahvistamiseen jäävät pienem-
miksi. Mutta nämä ovatkin nämä kokoomuksen ja vasemmiston väliset erot, eikö vain, mi-
nisteri Orpo?

16.06 Valtiovarainministeri  Petteri Orpo (vastauspuheenvuoro):  Arvoisa puhemies!
Hallituksen mielestä on tärkeää, että meillä on yhteiskunta, joka kannustaa opiskelemaan,
antaa siihen kaikille tasavertaiset mahdollisuudet kotitaustasta huolimatta. Me haluamme,
että meillä on yhteiskunta, joka kannustaa tekemään töitä. Se tarkoittaa sitä, että meillä ei
ole teidän haluamaanne hirvittävää verotusjärjestelmää. Me haluamme rakentaa yhteiskun-
taa, joka kannustaa perustamaan yrityksen, investoimaan yritykseen, palkkaamaan sinne
uusia ihmisiä, ja sitä kautta, tämän yhteiskunnan kautta, meillä on tässä maassa kasvua ja
meillä on täällä hyvinvointia.

Tämä näkemysero, joka meillä kieltämättä vallitsee, lähtee siitä, että me yksinkertaises-
ti näemme, että ensin se kakku pitää saada kasvamaan ennen kuin sitä voidaan jakaa. Ja ja-
kamalla jotain, mikä on toisten, eli haaveilemalla korkeasta verotuksesta — meillä on siis
jo tällä hetkellä kovimpia progressioita OECD-maiden keskuudessa — ei tämä maailma
parane, eikä sillä myöskään taata hyvinvointia.

Puhemies Paula Risikko: Arvoisat edustajat, kuten aikaisemmin oli sovittu, tässä aluksi
oli oppositioryhmien johtajien ja asianomaisten ministerien keskustelu. Nyt me siirrymme
perinteiseen debattiin, johon kaikki muutkin voivat osallistua. Pyydän teitä kaikkia osallis-
tumaan tähän painamalla V-painiketta ja nousemalla seisomaan.

16.07 Sirkka-Liisa Anttila kesk (vastauspuheenvuoro):  Arvoisa puhemies! Hallituksen
kehysriihessä tehtiin merkittäviä satsauksia täsmätoimin niiden ihmisten elinolosuhteisiin
ja toimeentuloon, jotka ovat kaikkein kipeimmässä asemassa. Mutta silti vielä jäi tehtävää,
aivan niin kuin täällä on sanottu. Nyt kerron yhden vinkin: 50 euron omavastuu lääkkeisiin
tammikuussa, joulun jälkeen — minä todella toivon, että selvitätte, onko se mahdollista
olla vähän myöhemmin, koska silloin ihmisten rahat ovat kaikkein vähimmässä. Minä tie-
dän erittäin monta tapausta apteekista, jossa naapuri on auttanut vieressä olevaa, kun on
nähnyt, että hän ei lääkkeitä kerta kaikkiaan saa, kun hän ei pysty sitä 50:tä euroa maksa-
maan. [Leena Meri: Juuri tämä on meidän ehdotus!] Tämä yhtenä esimerkkinä.

Sitten toiseksi, tärkeää on jatkossa jatkaa tätä uudistusten tietä mutta tehdä se niin, että
kaikki pysyvät kyydissä. Ja kun me puhumme, että kasvu kuuluu kaikille, niin minä todel-
la toivon, että myöskin sitten syksyllä, kun käytte budjettiriiheen, jos liikkumavaraa on,
33



Pöytäkirjan asiakohta PTK 36/2018 vp
viette tätä kehitystä eteenpäin, että eriarvoisuutta Suomessa vähennetään. Tästä satsauk-
sesta annan teille suuren kiitoksen.

16.08 Markus Lohi kesk (vastauspuheenvuoro):  Arvoisa puhemies! Täällä aika useissa
opposition puheenvuoroissa on arvosteltu näitä hallituksen työelämäuudistuksia, jotka
ovat erinomaisia, eli nuorten osalta mahdollistetaan määräaikaiset työsuhteet [Pia Viita-
nen: Keskustanuoret on hieman eri mieltä!] ja myös pienten yritysten osalta irtisanomista
helpotetaan. Minä lähestyisin tätä positiivisesti, siis siitä nuoren näkökulmasta. Jos hän
työttömyyden jälkeen saa työsuhteen, siis saa jalan oven väliin ja pääsee näyttämään omat
kykynsä, niin ajatelkaa sitä tunnetta, sitä iloa, että on saatu työpaikka.

Olen huomannut, että myös SDP tukee tätä irtisanomisen helpottamista. Minulla on täs-
sä Yrittäjien uutiset, jossa SDP:n edustaja, varapuheenjohtaja Skinnari sanoo, että hän oli-
si myös helpottamassa työntekijän irtisanomista pienissä yrityksissä. [Timo Harakka: Entä
isot yritykset?] Minä haluaisin tarjota yhteistyön kättä oppositiolle, koko oppositiolle: [Ti-
mo Harakka: Lukekaa sitaatti kokonaan!] rakennetaan yhdessä sellainen malli, joka oi-
keasti tuottaa tulosta ja joka on yrityksille hyvä ja joka myös luo työpaikkoja, niin kuin hal-
lituksen tavoite on ollut. Ja hyvin tehokkaasti se on siihen myös pystynyt.

16.10 Kalle Jokinen kok (vastauspuheenvuoro):  Arvoisa rouva puhemies! Vuosi sitten,
edustaja Rinne, kutsuitte hallituksen puoliväliriiheä tussahdukseksi. Teidän mielestänne
oli täysin selvää, että hallitus ei tule tavoittamaan taloustavoitteitaan, kääntämään taloutta
kasvuun ja työllisyyttä kasvuun. [Jukka Gustafsson: Kyllä epäuskoa oli hallituksenkin ri-
veissä!] Nyt näin on käynyt, ja kuinka ollakaan, tänään vietetään kansainvälistä nalkutuk-
sen päättymisen päivää. Idea on se, että kun poistetaan ne epäkohdat, joista nalkutus kum-
puaa, niin silloin voidaan muuttaa keskustelun sävyä, ja toivon, että teidänkin keskustelun-
ne sävy muuttuu siinä tulevassa vappupuheessa. Jäämme odottamaan sitä.

Mutta vielä tästä SDP:n eriarvoisuusohjelmasta: Te rahoittaisitte sen veroraipalla. Tei-
dän ajatuksenne on korottaa veroja, ansio- ja pääomatuloveroa, poistaa yrittäjävähennys.
EU-komission mukaan itsenäisen ammatinharjoittajan köyhyysriski on Suomessa 7-kertai-
nen työntekijään verrattuna. 2 000 euroa on iso tulo pienyrittäjälle, ja te aiotte mennä nyt
sinne raippaamaan veroa lisää. Pk-yritykset ovat juuri niitä, jotka nyt työllistävät ja luovat
työpaikkoja tässä kehityksessä, [Vasemmalta: Kuuntelisitte!] ja niitä tarvitaan, lisää työ-
paikkoja. Älkää rangaisko niitä ihmisiä.

16.11 Simon Elo sin (vastauspuheenvuoro): Arvoisa puhemies! On tietysti hyvä, että op-
positiokin myöntää faktaksi sen, että hallitus pääsee työllisyystavoitteeseen — vähintään
yli 100 000, jopa se 110 000 saavutetaan.

Jos ajatellaan sitten tätä esitystä alle 30-vuotiaista vähintään kolme kuukautta työttömä-
nä olleista, että heidän kanssaan voidaan tehdä määräaikainen työsopimus ilman erityistä
syytä, niin tässähän on tosiaan otettava kantaa oikeuteen kohdella eri-ikäisiä työntekijöitä
eri tavoin. Selvitys siitä on tehtävä huolella, niin kuin oppositio usein vaatii, että selvityk-
set on tehtävä huolella, joten tehdään huolella ottaen esimerkiksi EU-direktiivit, perustus-
lakisääntely huomioon.

Tämä ikäryhmä, 25—34-vuotiaat, on ainoa ikäryhmä, jolla ei tällä hetkellä työllisyys
nouse — ainoa ikäryhmä. Kyllähän tähän pitää pystyä puuttumaan. Jopa naisten työllisyys-
prosentti on nyt alempi tällä hetkellä kuin vuonna 2008. Kysynkin ministeriltä: olisiko
34



Pöytäkirjan asiakohta PTK 36/2018 vp
kohtuullista, että tuollaisen määräaikaisen sopimuksen tekevällä yrityksellä olisi jonkinlai-
nen koulutusvelvoite, ja voisiko ministeriö selvittää tätä, että tällainen velvoite otettaisiin
tällaisissa tapauksissa käyttöön?

16.12 Antti Lindtman sd (vastauspuheenvuoro): Arvoisa puhemies! Luottamus on suo-
malaisen yhteiskunnan ja kilpailukyvyn tärkein arvo, luottamus erityisesti siihen, että ih-
miset ovat yhdenvertaisia, kaikki työntekijät ovat yhtä arvokkaita. No, mitä hallitus on teh-
nyt? Kautensa aikana se on aina iskenyt heikoimmassa asemassa oleviin. Lomarahaleik-
kaukset veivät pienipalkkaisten naisten lomarahat. [Kalle Jokinen: Ammattijärjestöt teki
sen!] Koeajan pidentäminen iskee työmarkkinoille tuleviin nuoriin erityisesti. Työttö-
myysturvan leikkaukset, tämä niin sanottu aktiiviraippamalli, iskee kaikkein heikoimmas-
sa asemassa oleviin. Kun moni ajatteli, että jokohan tämä riittäisi — kun puhuttiin, että ei
lisätä enää eriarvoisuutta — niin vielä mitä, hallitus lisää perusteettomia pätkätöitä ja ni-
menomaan nuorille, heille, jotka ovat jo ennestään kaikkein epävarmimmassa asemassa
työmarkkinoilla. Lisäksi tämä irtisanomisen helpottaminen pienissä yrityksissä iskee se-
kin usein juuri niihin aloihin, missä on nuoria ja naisia. Arvoisa hallitus, minkä takia te aina
iskette kaikkein heikoimmassa asemassa olevien ihmisten työehtoihin ja turvaan?

16.13 Heli Järvinen vihr (vastauspuheenvuoro): Arvoisa rouva puhemies! Tässä salissa
on aika suuri yhteisymmärrys siitä, että pienten yritysten kykyä työllistää pitää helpottaa,
mutta nyt hallitus lähtee helpottamaan tätä heikentämällä irtisanomissuojaa kaikissa alle
20 työntekijän yrityksissä. Valtiovarainministeri Orpo, te sanotte, että irtisanomissuojaa
heikennetään nimenomaan pienissä yrityksissä, mutta 20 työntekijän yritys Suomessa on
itse asiassa tosi iso. 94 prosenttia kaikista suomalaisyrityksistä työllistää vähemmän kuin
10 työntekijää, ja niitä yrityksiä, jotka työllistävät enemmän kuin 20 työntekijää, on ihan
pari prosenttia kaikista yrityksistä. Miksi siis ei lähdetä liikkeelle siitä, että aidosti helpo-
tettaisiin niiden yksinyrittäjien kykyä työllistää, ottaa uusi työntekijä firmaan, tai niiden,
joilla olisi kaksi tai kolme työntekijää? Niitäkin yrityksiä Suomessa nimittäin olisi
200 000, [Puhemies koputtaa] eli mistä tulee tämä raja 20?

16.14 Ben Zyskowicz kok (vastauspuheenvuoro): Arvoisa rouva puhemies! Ei ole help-
poa olla oppositiossa tällaisena aikana. Kaikki opposition väitteet siitä, että hallitus ei pys-
ty saavuttamaan keskeisiä talouspoliittisia tavoitteitaan, ovat osoittautuneet virheellisiksi. 

No, nyt täällä sitten puhutaan näistä työmarkkinamuutoksista. Hei, siellä vasemmalla,
ettekö usko, että yksinyrittäjä tai pienyrittäjä uskaltaa paremmin ottaa uuden työntekijän,
kun sitä työllistämiskynnystä hallituksen esittämällä tavalla alennetaan? Oli mieluisaa
huomata, että edustaja Järvinen tuntui uskovan tähän keinoon. Hänen mielestään vain tämä
raja on väärä. Ettekö ajattele siellä vasemmalla, että työttömälle nuorelle on parempi se,
että on määräaikainen työsuhde kuin että ei ole työsuhdetta ollenkaan? Tästähän tässä on
kyse.

Edustaja Andersson, olette tarjonnut omia lääkkeitänne: verojen kiristämistä, lisää hol-
housta yrittäjille ja niin edelleen. Sanon teille: Suomen tie ei ole Venezuelan tie.

16.15 Li Andersson vas (vastauspuheenvuoro): Arvoisa puhemies! Kyllä huomasi, että ei
ole hallituksessakaan kovin helppoa, kun pitää tuollaisiin argumentteihin, kuten oli edus-
taja Zyskowiczilla, sortua — täysin epäasiallista.
35



Pöytäkirjan asiakohta PTK 36/2018 vp
On helppo olla oppositiopuolueen edustaja kyllä, koska ne kolme keskeisintä ongelmaa,
mitä me olemme nostaneet esille hallituksen talouspolitiikasta, pysyvät edelleen.

Ensimmäinen on epäoikeudenmukainen tulonjako. On aivan päivänselvä fakta, että ne,
jotka ovat kärsineet kaikista eniten tämän hallituksen tekemistä talouspoliittisista päätök-
sistä, ovat pienituloisimmat, työelämän ulkopuolella olevat suomalaiset, kun hyvätuloiset
ovat pärjänneet kaikista parhaiten.

Toinen keskeinen ongelma on osaamispääoman rapauttaminen. Sitä ei korjata niillä pie-
nillä lisämäärärahoilla, mitä hallitus nyt on esittänyt, ja ne kielteiset seuraukset tästä tul-
laan näkemään vasta ajan päästä.

Kolmas keskeinen ongelma on se, että kaikki isot, hyvinvointia tukevat tulevaisuusuu-
distukset on jätetty tekemättä, hyvinä esimerkkeinä sosiaaliturvan uudistaminen, perheva-
paat ja yritystuet.

Puhemies Paula Risikko: Edustaja Hoskonen, sen jälkeen ministeri Lindström, lyhyt vas-
taus.

16.17 Hannu Hoskonen kesk (vastauspuheenvuoro): Arvoisa rouva puhemies! On aika
mielenkiintoista ollut kuunnella opposition mielipiteitä siitä, kun työllisyys paranee ja
kaikkialla mennään taloudessa eteenpäin. Pankaa, arvoisat opposition edustajat, merkille
se, että talouskasvua tapahtuu tällä hetkellä kaikkialla Suomenmaassa, kaikkialla, joka
puolella, jopa Kainuussa on työvoimapula. Eikö tämä ole teidän mielestänne hieno asia?

Ainakin demarien kannattaa muistaa se, että teidän vaaliohjelmassanne oli 3 miljardin
euron leikkaukset. Oletteko te unohtaneet sen virtuaalirahojen sekaan, vai missä ne ovat?
Kun teillä oli 3 miljardin leikkaukset, niin nyt sitten te esititte oman budjettivaihtoehtonne
katteeksi sekä Sitran että Suomen Pankin rahoja ja sitten oli vielä 3 miljardin leikkaukset
pohjalla. Kyllä se on vain tänä päivänä niin, hyvät ystävät, että valtion menoja ei muuten
virtuaalituloilla makseta, se on vain näin. Ainoa keino tässä asiassa eteenpäin on se, että
meillä on töitä ja ne nuoret, jotka saavat työpaikan ja saavat sen arvokkaan ensimmäisen
työtodistuksen käteen, seuraavaa työpaikkaa hakiessaan ovat [Puhemies koputtaa] paljon
paremmassa asemassa.

Toinen varapuhemies Tuula Haatainen: Ministeri Lindström, minuutti.

16.18 Työministeri Jari Lindström (vastauspuheenvuoro):  Arvoisa rouva puhemies!
Otan kantaa tähän edustaja Lohen aloittamaan puheenvuoroon tästä irtisanomissuojasta ja
siitä, että hän lainasi edustaja Skinnarin esille nostamaa teemaa — eli tämä on esittänyt
myös tähän irtisanomissuojaan puuttumista — mihin edustaja Harakka sitten totesi, että
”käyttäkää tämä koko lainaus”. Minä tartun tähän nyt sitten kiinni.

Kun tässä on puhuttu yksilöperusteisesta irtisanomissuojasta ja sen selvittämisestä, niin
en tiedä, kuinka moni teistä on lukenut tämän työllisyyspaketin. 3.3-kohdassa puhutaan
yhteistoimintalain uudistamistarpeiden selvittämisestä, ja siinä viimeinen lause: ”Selvitys-
työssä arvioidaan myös työsopimuksen irtisanomista koskevan lainsäädännön kehittämis-
tarpeita”, kollektiivista irtisanomista. Silloin nämä ovat tasapainossa. Jos nämä tehdään,
niin kelpaako tämä sosiaalidemokraateille?
36



Pöytäkirjan asiakohta PTK 36/2018 vp
16.19 Laura Huhtasaari ps (vastauspuheenvuoro):  Arvoisa puhemies! Kyllähän halli-
tuksella selkeästi on rahaa, kun riittää satoja miljoonia euroja tuulivoimatukiin. Perussuo-
malaiset olisivat priorisoineet tämän paremmin.

Päiväkodin opettajista on huutava pula. Sadoista päiväkodin opettajista on huutava pu-
la. Heikot työolot ja palkka eivät houkuttele. Perussuomalaiset vaativat, että lastentarhan-
opettajien palkkoja nostettaisiin 500 eurolla.

Mutta nyt täytyy kiittää hallitusta siitä, että varhaiskasvatuksen tasa-arvon tukemiseen
kohdennetaan 10 miljoonaa euroa. Tällä voidaan pienentää ryhmäkokoja.

Mutta kysyisin tätä: nyt kun ollaan tiukentamassa, siis tässä tilanteessa, missä muuten-
kin on pulaa, näitä päiväkodin opettajien kelpoisuusvaatimuksia, niin mitä te vastaatte niil-
le sosionomeille, jotka ovat huolissaan omasta ammatillisesta tulevaisuudestaan?

16.20 Markus Lohi kesk (vastauspuheenvuoro):  Arvoisa puhemies! Jatkan oikeastaan
edustaja Skinnarin lainaamista. Hän nimittäin toteaa näin sanasta sanaan: ”Suomessa syn-
tyy talouden kasvusta huolimatta muihin maihin verrattuna liian vähän työpaikkoja erityi-
sesti pieniin mikroyrityksiin. Usein syynä on se, että yksinyrittäjä ei uskalla ottaa riskiä
työntekijän palkkaamiseksi, vaikka tarvetta olisi”. Näin Skinnari sanoo. [Ben Zyskowicz:
Kylläpä on ymmärtämätön!] Skinnari on samoilla linjoilla Suomen Yrittäjien kanssa, että
pienten yritysten irtisanomissuojaa on helpotettava ja niin edelleen. [Timo Harakka: Miten
ne isommat?]

Minusta tässä kannattaa nytten tarttua tähän ja rakentaa semmoinen malli, yhteinen mal-
li, joka oikeasti on tehokas tässä. Pyydänkin, että oppositio ottaisi tämän tosissaan. Jos te
olette taas toista mieltä kuin edustaja Skinnari, niin kannattaa kyllä käydä sisäinen keskus-
telu.

Mutta tärkeintä on se, että muistetaan tämä talouden iso kuva. Hallituksen toimintalinja
ja hallituksen talouslinja toimivat, työllisyys paranee, velkaantuminen vähenee koko ajan.
Opposition vaihtoehto on teoreettinen vaihtoehto, jota ei kannata lähteä tässä tilanteessa
nyt koettamaan, kun tämä linja toimii niin hyvin.

16.21 Antti Lindtman sd (vastauspuheenvuoro): Arvoisa puhemies! Työoikeuden pro-
fessori Koskinen on todennut, että vaikka hän kuinka tarkkaan miettisi, niin hän ei löydä
perustetta, jolla tämä irtisanomisen helpottaminen ei olisi syrjivä eri työntekijöitä kohtaan.
Se on aivan täysin selvää, että tämä teidän esityksenne tulee olemaan suurissa vaikeuksis-
sa.

Ja kun tässä puhutaan palkkaamisen kynnyksestä ensimmäisen työntekijän osalta, niin
juuri sen takia me olemme esittäneet verovähennysmallin, jolla se riski jaetaan kaikkien
meidän kesken eikä siirretä vain sille yksittäiselle työntekijälle.

Arvoisa puhemies! Sitten tämä nuorten perusteettomien pätkätöiden lisääminen: Se tu-
lee todella rajulla tavalla muuttamaan työmarkkinoiden rakennetta ja vaikuttamaan kaik-
kien nuorten työmarkkina-asemaan. Viime vuoden aikana oli yli 80 000 alle 30-vuotiasta
yli kolme kuukautta työttömänä. Siitä tulee pääsääntö: nuorille jatkossa tarjolla vain mää-
räaikainen sopimus.

Arvoisa ministeri Orpo, miksi te nimenomaan haluatte [Puhemies: Aika!] syrjiä nuoria
perusteettomilla pätkätöillä? Miksi vain heille [Puhemies koputtaa] perusteettomia pätkä-
töitä? [Ben Zyskowicz: Miksi vain heitä haluatte auttaa?]
37



Pöytäkirjan asiakohta PTK 36/2018 vp
16.22 Anna-Maja Henriksson r (vastauspuheenvuoro): Arvoisa puhemies! Tässä on pu-
huttu myös koulutuksesta, ja RKP on pitkään peräänkuuluttanut myös sitä, että hallitus
korjaisi niitä ikäviä päätöksiä, jotka on tämän hallituksen aikana tehty liittyen juuri koulu-
tukseen ja varsinkin yliopisto- ja korkeakoulutukseen. No, nyt näin ei tapahdu. Tässä ke-
hyspäätöksessänne teillä on paljon sellaisia pienempiä korjausliikkeitä, ne ovat kaikki ter-
vetulleita, mutta kysyisin varhaiskasvatuksesta. Vaikka tässä Saaren raportissa, jonka te
itse tilasitte, tuodaan hyvin selkeästi esille se, että olisi hyvä antaa jokaiselle 5-vuotiaalle
suomalaiselle maksuton varhaiskasvatus, teette kuitenkin nyt niin, että vain kokeilujen
kautta menette eteenpäin. Miksi tätä ei voitu viedä tässä vaiheessa läpi? Luulen, että siitä
syntyisi suuri yhteisymmärrys myös tässä salissa.

Toinen varapuhemies Tuula Haatainen: Ministeri Grahn-Laasonen, minuutti.

Varför kunde man inte gå vidare med att erbjuda alla femåringar avgiftsfri småbarnspeda-
gogik?

16.23 Opetusministeri Sanni Grahn-Laasonen (vastauspuheenvuoro):  Arvoisa puhe-
mies! Vastaan varhaiskasvatukseen erittäin mielelläni. Hallitus nimittäin on käynnistänyt
5-vuotiaiden maksuttoman varhaiskasvatuksen kokeilun, ja kehysriihessä tehdyn päätök-
sen mukaisesti sitä voidaan jatkaa ensi vuonna ja vielä laajentaa. Jo tällä hetkellä ja ensi
syksystä alkaen jo joka viides 5-vuotias pääsee mukaan ja tulevaisuudessa enemmänkin.
Eli menemme kohti maksutonta varhaiskasvatusta ja esiopetusta 5-vuotiaille.

Samoin varhaiskasvatus kehittyy sisällöllisesti vahvasti. Uusi varhaiskasvatuslaki on
täällä eduskunnassa nyt käsiteltävänä, se on annettu hallituksen esityksenä. Se vahvistaa
varhaiskasvatuksen laatua, lapsen edun ensisijaisuutta kaikessa varhaiskasvatukseen liitty-
vässä päätöksenteossa. Se tuo varhaiskasvatukseen entistäkin enemmän opettajia ja vah-
vemman koulutustason pitkällä siirtymäajalla, ja se turvaa moniammatillisen yhteistyön,
jossa on tulevaisuudessa vahva sijansa varhaiskasvatuksen opettajille, varhaiskasvatuksen
sosionomeille ja varhaiskasvatuksen lastenhoitajille sekä sitten tietenkin päiväkodin johta-
jille ja eritysopettajille.

16.24 Hanna Kosonen kesk (vastauspuheenvuoro): Arvoisa rouva puhemies! Kieltämät-
tä tätä keskustelua on kiintoisa seurata siinä mielessä, että määräaikaiset työsuhteethan
ovat ihan arkipäivää alle 30-vuotiailla, [Vasemmalta: Se on just se ongelma!] ja se on to-
della hieno asia, että he saavat töitä. [Suna Kymäläinen: Meillä on vähän erilainen käsi-
tys!] — Meillä on erilainen käsitys. — Mutta tärkeintä tässä on, että he saavat töitä ja saa-
vat sitä työkokemusta, saavat CV:hen niitä ansioita.

Tässä kehysriihessä on monta hyvää päätöstä. Olen iloinen esimerkiksi siitä, että työttö-
myystuella opiskelu tehdään mahdolliseksi, ja toisen asteen maksuttomuus sai hyvän lisän
siitä, että oppimateriaalilisä maksetaan nyt heille, joiden vanhempien tulot ovat pienet,
[Ben Zyskowicz: Kelpaako oppositiolle? — Suna Kymäläisen välihuuto] eli tämä lisä koh-
dentuu nyt juuri oikeaan paikkaan. On erinomaista, että lisätään yritysten tarpeista lähte-
vää osaavan työvoiman saatavuutta tukevaa koulutusta, [Puhemies koputtaa] koska juuri
osaaminen on meillä seuraava kasvun este, ja sitä meidän täytyy olla ilman muuta taklaa-
massa.
38



Pöytäkirjan asiakohta PTK 36/2018 vp
16.26 Hanna Sarkkinen vas (vastauspuheenvuoro): Arvoisa puhemies! Määräaikaisuuk-
sia siis voi solmia nytkin, mutta niille pitää olla peruste. Iso osa työsuhteista on nytkin mää-
räaikaisia, mutta niille on oltava muukin peruste kuin työntekijän ikä. Nyt nuori, joka olisi
saamassa joka tapauksessa työpaikan, voi saada pysyvän työpaikan sijaan määräaikaisen
työpaikan. Tästä voi tulla uusi normi. Eli tämä voi muuttaa toistaiseksi voimassa olevat
työsuhteet määräaikaisiksi nuorten kohdalla ihan norminomaisesti. PAMin kyselyn mu-
kaan alle 30-vuotiaista vakituisessa työsuhteessa olevista lapsia on 16 prosentilla, kun taas
määräaikaisessa työsuhteessa olevilla lapsia on vain 9 prosentilla. Tämä osoittaa selvästi,
että määräaikaisessa työsuhteessa olevat eivät uskalla hankkia lapsia. Eli jos olette synty-
vyydestä huolissaan, niin perukaa tämä esitys.

Arvoisa puhemies! Talouden suuri kuva ja kehykset uhkaavat mennä rikki hallituksen
sotebisnes-uudistuksen myötä, tai sitten rikki menevät terveyspalvelut. Hallitus suunnitte-
lee järjestelmää, joka nostaa kustannuksia miljardilla. Nämä kehykset eivät toteudu, jos
tämä sote-uudistus toteutuu.

16.27 Kalle Jokinen kok (vastauspuheenvuoro): Arvoisa rouva puhemies! Tästä salista,
jos mistä, pitää lähteä nuorille ihmisille viesti, että tulevaisuus on täynnä mahdollisuuksia.
[Pia Viitanen: Niin pitäisi!] Jokaiselle työikäiselle ja työkykyiselle nuorelle tässä maassa
löytyy paikka ja tehtävä, kun kouluttautuu ja hakeutuu työhön.

Minä haluan nyt oikaista tämän sumutuksen ja pelottelun, joita oppositio tähän alle kol-
mekymppisten työllistämisajatukseen on tuonut. Sehän ei koske kaikkia alle kolmekymp-
pisiä nuoria, vaan niitä, joiden työttömyys on pitkittymässä, joilla on yhtäjaksoinen yli kol-
men kuukauden työttömyysjakso. Heidän kanssaan työantaja voi sopia määräaikaisen so-
pimuksen, tarjota paikan, tarjota polun työhön, tarjota ehkä polun myös vakituiseen työl-
listymiseen. Tämä ei ole, kuulkaa nuoret, mikään huono asia, vaikka oppositio niin väittää.
Tämä on teille mahdollisuus avata polku tulevaisuuteen, työllistyä ja hakea paikka yhteis-
kunnassa.

16.28 Timo Harakka sd (vastauspuheenvuoro): Arvoisa puhemies! Tässä on puhuttu nyt
enemmän menneisyydestä kuin tulevaisuudesta, vaikka keskustelun aiheena pitäisi olla
julkisen talouden suunnitelma vuosille 19—22, siis pitkälle ensi vuosikymmenelle.

Valtiovarainministeri Orpo jo totesikin, että kasvu hidastuu kahden vuoden päästä ja voi
aivan hyvin tietenkin myöskin lakata kokonaan. Se on epävarmaa, mutta varmaa on se, että
se perusuran mukainen talouskasvu ja sen tuottama 73 prosenttia työllisyysasteesta ei tule
riittämään vaan ensi vaalikaudella pitää päästä vähintään 75 prosenttiin, jos halutaan yllä-
pitää hyvinvointiyhteiskuntaa. Se vaatii uudistuksia. [Ben Zyskowicz: Kertokaa, minkälai-
sia!] Oletteko samaa mieltä, valtiovarainministeri Orpo? Jotta kasvu saadaan kestävälle
pohjalle, viisi isoa uudistusta: Oppivelvollisuuden pidentäminen, jotta yksikään nuori ei
syrjäydy. Toiseksi, jokaiselle lapselle päivähoito-oikeus ja varhaiskasvatuksen asteittai-
nen maksuttomuus. Perhevapaauudistus, sosiaaliturvauudistus, verouudistus. [Suna Ky-
mäläinen: Tarvitaan mittavia ratkaisuja!] Hintalappu näille uudistuksille on kuitenkin alle
puoli prosenttia bruttokansantuotteesta, joten, [Puhemies koputtaa] valtionvarainministeri
Orpo, emmehän pihistä lastemme tulevaisuudesta?

16.29 Marisanna Jarva kesk (vastauspuheenvuoro):  Arvoisa puhemies! Kun puhutaan
monesti nuorista ja sitten työnantajista, kun puhutaan juuri tästä määräaikaisuuden suh-
39



Pöytäkirjan asiakohta PTK 36/2018 vp
teesta nyt sitten jatkossa työmarkkinoilla, auttaako se työllistymään vai ei, niin kerron täs-
sä nyt hieman tarinaa omasta taustastani. Meillä kotona on perheyritys, yli 50 vuotta toi-
minut metsäkoneyritys. Vakava työvoimapula on Kainuussa ollut jo pitkään. Nyt kun kas-
vu on käynnissä yrityksissä ja monilla toimialoilla, on todella vaikea saada työvoimaa.
Mutta myös tilanne on se, että kun yrittäjä miettii palkkaamista ja aina ensimmäisenä mie-
titään, että palkka pitää turvata työntekijöille ensimmäisenä, itselle viimeisenä aina mak-
setaan palkka, niin haluaa turvata sen yrityksen toiminnan ja haluaa myös löytää osaavan
työntekijän siihen. Jos on kovin kokematon työntekijä, ei ole mitään mahdollisuutta palka-
ta pitkäaikaisesti, [Riitta Myller: Koeaika on meillä!] toistaiseksi voimassa olevaan työteh-
tävään. Siksi on tärkeätä yrittäjälle, että löydetään hyvä työntekijä ja myös työntekijä si-
toutuu siihen yritykseen, mutta ensin pitää nähdä, syntyykö tästä työsuhteesta pitempi [Pu-
hemies: Aika!] suhde vai ei. 

16.30 Valtiovarainministeri  Petteri Orpo (vastauspuheenvuoro):  Arvoisa puhemies!
Pyysin puheenvuoron edustaja Harakan puheenvuoron innoittamana, otitte erittäin tärkei-
tä tulevaisuusuudistuksia esille.

Ensinnäkin tämä varhaiskasvatuskysymys: Hallitus nyt vielä laajensi päätöksillään
maksuttoman varhaiskasvatuksen kokeilua 5 miljoonan panostuksella. Siinä mennään to-
della nyt oikeaa suuntaa kohti, maksutonta varhaiskasvatusta, ja maksuja on alennettu jo
aikaisemmin.

Sosiaaliturvauudistus on aivan oleellinen, kuten aikaisemmin olen täällä todennut. Siitä
tuntuu olevan hyvä, laaja kansalaiskeskustelu tällä hetkellä käynnissä. Erittäin hyvä asia.
Se on aivan välttämätön mutta niin suuri, että tunnustan suosiolla, että se on seuraavan hal-
lituksen, minkä värinen onkaan, keskeinen hanke.

Verouudistusta valmistellaan myöskin, tehdään verotuksen tiekarttaa, valmistellaan
asiantuntijavoimin, ja se luo myöskin pohjaa, varmasti rehellistä sanoa tässäkin, siihen
seuraavaan hallituskauteen.

Nämä ovat niin suuria asioita, mutta ne pitävät sisällään niin suuria mahdollisuuksia
Suomen hyvinvoinnin turvaamiseen, että ne ovat niitä asioita, jotka meidän pitää tehdä.

Se neljäs, jonka mainitsitte, perhevapaat — ehkä se sitten joskus sieltä. 

16.31 Kunta- ja uudistusministeri  Anu Vehviläinen (vastauspuheenvuoro):  Arvoisa
puhemies! Kun olen seurannut tätä keskustelua, haluan omalta osaltani myös sanoa tästä
luottamuksesta tulevaisuuteen ja myös uudistuksista, että jos me katsomme, mitä tämän
hallituksen aikana on tapahtunut talouden ja työllisyyden osalta, niin ne ovat kyllä suurinta
takuuta suomalaisille, että tulevaisuuteen luotetaan.

30 vuoden ajan on tutkittu kuluttajien luottamusta erillisellä kuluttajaindeksillä, luotta-
musindeksillä, ja koskaan ei ole ollut niin vahva tämä luottamus tämän 30 vuoden aikana
kuin tällä hetkellä, joten ihmiset luottavat omaan talouteensa, ihmiset luottavat tämän
maan talouteen. Sen takia tämä keskustelu, mitä tässä on ollut, kuulostaa hieman omitui-
selta.

Mutta sitten totean myös näistä uudistuksista erittäin painokkaasti sen, että meidän pitää
saada myös joitain uudistuksia valmiiksi, että maakunta- ja sote-uudistus pitää saada val-
miiksi. En haluaisi, että kukaan on sellainen ministeri, joka samalla ratkoo maakunta- ja
sote-uudistusta, kun vielä toisessa ministeriryhmässä tai täällä valiokunnissa ratkotaan so-
40



Pöytäkirjan asiakohta PTK 36/2018 vp
siaaliturvauudistusta. Ne molemmat ovat niin laajoja, vaikeita uudistuksia, että koko kan-
sakunnan kannalta on tärkeätä, että jotain aina saadaan valmiiksi.

16.33 Tarja Filatov sd (vastauspuheenvuoro): Arvoisa puhemies! Olen sitä mieltä, että
työ on aina parempi kuin työttömyys. Olen myös sitä mieltä, että määräaikainen työ on pa-
rempi kuin ei työtä ollenkaan. [Ben Zyskowicz: Hyvä!] Mutta teidän esityksenne alle 30-
vuotiaiden henkilöiden määräaikaisista työsuhteista ilman perusteita on ikäsyrjivä. Se syr-
jii ihmisten työsuhteita iän perusteella. Kolme kuukautta ei ole niin pitkä työttömyys, että
se legitimoisi tämän tarkoituksen. Jos me ajattelemme vaikkapa Euroopan unionin perus-
oikeuskirjaa, sen 21 artikla kieltää ikäsyrjinnän. EU-tuomioistuimen päätökset ovat olleet
hyvin tiukkoja tämän asian suhteen. Uskon, että kun ministeri Lindström tässä hieman to-
tesi puheenvuorossaan, että asiaa on vielä selvitettävä, niin hän on ehtinyt perehtyä näihin
asioihin. Mutta toivoisin, että te perustelisitte sitä, miksi määräaikaisuus synnyttäisi joten-
kin lisää työpaikkoja. Meillä on nollasopimukset, meillä on vuokratyö, meillä on koeaika,
meillä on myös [Puhemies koputtaa] perustellusta syystä mahdollisuus solmia määräaikai-
nen. Miksi nämä perusteettomat [Puhemies: Aika!] määräaikaiset toisivat lisää työtä?

16.34 Ville Vähämäki ps (vastauspuheenvuoro): Kunnioitettu puhemies! Edustaja Fila-
tovin puhe oli hyvä, ja todellakin asia on niin, että tämä asia täytyy selvittää. Jos ajatellaan
tätä talouden koko kuvaa, niin jos tätä keskustelua kuuntelee, ei todellakaan uskoisi, että
me olemme valtavassa nousukaudessa. Valtiontalous on kääntynyt, kuntatalous on kohen-
tunut huomattavasti. Monet yhtiöt maksavat isoja osinkoja. Mutta se, mikä minua huolet-
taa, on se, että ihmisten luottamus on niin hyvä, että he ovat velkaantuneet liikaa. Kotita-
louksien velkaantumisaste on huomattavan kova tällä hetkellä. Tämän takia täytyisi asu-
mista halpuuttaa jotenkin, ja meillä on tosiaan oma asumisen halpuutuksen ohjelma.

Toinen asia, mikä huolettaa, on sote-kustannukset, koska ne uhkaavat kasvaa huomatta-
vasti. Piti tulla säästöjä, mutta näyttää tulevan kustannuksia. Itse asiassa voi olla, että koko
se hyöty, mikä meidän työllisyysasteen nostosta sinne 75:een on, uhkaa mennä tähän sote-
kustannusten lisämaksamiseen.

16.35 Markku Rossi kesk (vastauspuheenvuoro):  Rouva puhemies! Vaikka oppositio
kilpailee täällä, kuka panee paremman vaalibudjetin, niin on kyllä hienoa, että hallitus on
jatkanut sekä hallitusohjelman että sitten todellakin tämän julkisen talouden kehyksen tar-
kastelun myötä eikä ole lähtenyt siihen, kuka kilpailee siitä, miten eniten lisätään menoja.
Pitää myös muistaa se, että tämän kehyskauden aikana arvioidaan, että valtionvelka nou-
see aina 114 miljardiin euroon. Ne ovat juuri niitä asioita, elikkä kun sanomme, että on las-
ten ja lastenlasten taskuissa kädet ja syömme heidän pöydästään, tämä on oikea linjaus. Tä-
män ajan sukupolven täytyy kantaa oma vastuunsa.

Arvoisa puhemies! Sitä en jaksa ymmärtää, kun sosiaalidemokraatit sanovat, että oppi-
velvollisuuden pidentäminen toisi jonkun ratkaisun. Nuoret kehittyvät nopeammin tänä
päivänä, [Suna Kymäläinen: Koulutustalon nostosta on kysymys!] ja se, että säilöttäisiin
ylimääräinen luokka vielä sitten olemaan, ei vie eteenpäin. Sitä vastoin, arvoisa opetusmi-
nisteri, työllisyyskoulutukseen tarvitaan rahaa. Esimerkiksi Savon ammattiopistossa on
huutava pula rahasta, [Puhemies koputtaa] jolla nuoret pääsevät työllisyyskoulutuksen pa-
riin.
41



Pöytäkirjan asiakohta PTK 36/2018 vp
16.36 Jukka Gustafsson sd (vastauspuheenvuoro): Arvoisa puhemies! Aiemmin minis-
teri Orpo jo tylysti ja asiantuntemattomasti otti kantaa oppivelvollisuusiän nostoon totea-
malla, ettei se tuo yhtään uutta työpaikkaa, ja nyt täällä pannaan vielä paremmaksi. Profes-
sori Uusitalon johtaman talouspolitiikan arviointineuvoston mukaan — julkaistiin tammi-
kuussa — koko ikäluokan tulisi suorittaa toinen aste. Tämän neuvoston mukaan iän nosto
18 vuoteen nostaisi merkittävästi toisen asteen tutkinnon suorittavien osuutta ja tämä tuot-
taisi merkittävää hyötyä nuorten työllistymiselle ja tuloille. Se olisi hyvin kohdentuva ja
kustannustehokas tapa parantaa koulutuksen ulkopuolelle jäävien nuorten markkina-ase-
maa. Vielä arviointineuvosto arvioi oppivelvollisuusiän noston tuottavan pitkällä aikavä-
lillä noin 140 miljoonan euron fiskaalisen hyödyn. Uudistus olisi vähintään kustannusneut-
raali, vaikka siihen sisältyisi myös [Puhemies koputtaa] mittavia panostuksia opinto-oh-
jaukseen ja erityisopetukseen. [Puhemies: Aika!] Perehtykää, hyvät ystävät, asioihin en-
nen kuin otatte jyrkkää, väärää kantaa.

16.38 Opetusministeri Sanni Grahn-Laasonen (vastauspuheenvuoro):  Arvoisa puhe-
mies! Hallituksen tahtotila siitä, että jokainen suorittaisi vähintään toisen asteen tutkinnon,
on selvä. Sen lisäksi olemme nostaneet Suomen koulutustasotavoitetta siten, että joka toi-
nen eli vähintään 50 prosenttia nuorista aikuisista suorittaisi korkeakoulututkinnon vuo-
teen 2030 mennessä. Koulutus- ja osaamistason nostaminen on meidän tärkeä yhteinen
päämäärämme. Sen sijaan siitä, auttaisiko mekaaninen oppivelvollisuuden pidentäminen
vuodella tähän isoon ongelmaan, en ole vakuuttunut eivätkä kyllä ole lähellekään kaikki
tutkijatkaan.

Muun muassa tänään on keskusteltu viimeksi siitä, miten esimerkiksi oppimistuloksissa
ne ongelmat juontavat juurensa jo sieltä peruskoulun alaluokilta. Tutkijat ovat varsin yksi-
mielisiä siitä, että varhaiskasvatuksen vahvistaminen vahvistaisi koulutuksellista tasa-ar-
voa ja ehkäisisi myöskin syrjäytymistä pitkällä tähtäimellä, ja siitä syystä meidän tulee pa-
nostaa ennen kaikkea ennalta ehkäiseviin toimiin ja vahvistaa koulutuksellista tasa-arvoa
vahvistamalla varhaiskasvatusta ja peruskoulua.

16.39 Krista Mikkonen vihr (vastauspuheenvuoro): Arvoisa puhemies! Opetusministeri
kertoi, että tavoitteita sille, että olisimme koulutetumpi kansa, on nostettu. Se on hyvä jut-
tu, mutta nämä tavoitteet eivät kyllä toteudu ilman, että resursseja nostetaan. 

Opetusministeri myös totesi, että nimenomaan varhaiskasvatuksella on äärimmäisen
tärkeä osuus siihen, miten lasten ja nuorten koko elämänikäinen opinpolku jatkuu, ja se on
aivan totta, mutta valitettavasti tämä hallitus on leikannut subjektiivista oikeutta varhais-
kasvatukseen. [Ben Zyskowicz: Alentamalla maksuja, 10 miljoonaa!] On hienoa, että nyt
on laitettu eriarvoisuusrahaa alueille, mitkä ovat erittäin haasteellisia. Mutta ihan jokainen
lapsi ansaitsisi pienet ryhmäkoot, ansaitsisi kokopäiväisen päivähoitopaikan silloin, kun
siihen on tarvetta, ja nämä leikkaukset hallitus on tehnyt. Tämä mahdollisuus 5-vuotiaiden
varhaiskasvatukseen on hyvä, mutta valitettavasti kovin harva kunta pystyy osallistumaan
siihen, koska se maksaa kunnalle niin paljon. 

Me tarvitsemme nyt satsauksia koulutukseen, käytännössä siis rahaa niitten hurjien leik-
kauksien jälkeen, jotka ovat olleet kyllä tämän vuosikymmenen häpeätahra.

16.40 Mia Laiho kok (vastauspuheenvuoro):  Arvoisa puhemies! On tärkeää, että yksi-
kään nuori ei putoa kelkasta, ja hallitus on tehnyt kehysriihessä paljon nuorten asioita pa-
42



Pöytäkirjan asiakohta PTK 36/2018 vp
rantavia päätöksiä. Yksi ehkäisemiskeino on työmahdollisuuksien parantaminen, joka on
tosi tärkeä asia, ja toinen on opintojen mahdollistaminen. Opintomateriaalituki mahdollis-
taa vähävaraisemmillekin lukio-opiskelun, samoin opinto-ohjauksen tuki auttaa nuoria,
mielenterveysohjelman käynnistäminen ja YTHS:n laajentaminen myös ammattikorkea-
kouluihin. Lapsissamme ja nuorissamme on tulevaisuus, ja heidän roolinsa merkitys näkyi
myönteisellä tavalla myös kehysriihen päätöksissä.

16.41 Opetusministeri Sanni Grahn-Laasonen (vastauspuheenvuoro):  Arvoisa puhe-
mies! Se oli erinomainen puheenvuoro ja summasi hyvin sitä, että kehysriihessä nimen-
omaan tehtiin koulutuksellista tasa-arvoa vahvistavia päätöksiä. 

Oppimateriaalilisä opintotukeen auttaa niitä nuoria, joilla on vaikeuksia selvitä oppima-
teriaalikustannuksista, ja heidän perheitään, eli se kohdentuu oikein juuri sinne, missä tuen
tarve on suuri.

Samoin täällä ovat nousseet esiin ryhmäkoot varhaiskasvatuksessa, ja siihen liittyen
säästöpäätöksiä hallitus ei valitettavasti pysty perumaan, koska talouden isosta kuvasta on
pidetty kiinni. Mutta sielläkin kohdennamme tasa-arvorahoitusta, pienennämme ryhmäko-
koja juuri niillä alueilla, missä tarve on kaikkein suurin, missä apua tarvitaan eniten.

Eli vaikuttavaa politiikkaa koulutuksellisen tasa-arvon vahvistamiseksi tässä maassa, ja
mikään muu ei meidän päämäärämme voi ollakaan.

16.42 Perhe- ja peruspalveluministeri Annika Saarikko (vastauspuheenvuoro): Arvoi-
sa puhemies! Minusta edustajan äskeisessä puheenvuorossa tuli hienolla tavalla esiin se
kokonaisuuksien hahmottaminen, joka liittyy täällä useassa puheenvuorossa esiin noussee-
seen nuorten yhteiskunnalliseen asemaan. On oikein korostaa koulutusta ja pääsyä opin-
tielle aina varhaisista vuosista lähtien. Mutta sitten, kun puhutaan nuorista ja nuorista ai-
kuisista, me olemme tekemisissä myös sellaisen Suomen osan kanssa, jonka suhteen mie-
lenterveyteen liittyvät kysymykset ovat erittäin huolestuttavia. Ja mitä tulee mielenter-
veysohjelmaan, suhtaudun siihen hyvin kunnianhimoisesti, myöskin uudistuksena sote-
uudistuksen kyljessä. Siinä on iso ja kasvava palvelujen tarve, ja nuorten osalta olen aivan
vakuuttunut siitä, että hallituksen päätös laajentaa opiskeluterveydenhuollon oikeutus ja
järjestelmä, jossa on nimenomaan erinomaisia onnistumisia mielenterveyden ennaltaeh-
käisyyn ja sen hoitoon, myös ammattikorkeakouluopiskelijoille tulee olemaan tuloksellis-
ta tulevaisuuspolitiikkaa.

16.43 Johanna Ojala-Niemelä sd (vastauspuheenvuoro): Arvoisa rouva puhemies! Oli-
sin halunnut edustaja Lohen ollessa paikalla sanoa, että SDP ei asetu niitä ongelmia vas-
taan, mitä yrittäjillä on. Me olemme itse esittäneet sitä, että kun palkkaa ensimmäisen työn-
tekijän, niin verovähennysoikeus olisi 20 000 euroa, samoin alvin alarajan nostamista
30 000 euroon.

Mikä tässä on ongelmana, on se, että nyt samaa asiaa taklataan monelta eri kantilta.
Koeaikaa on jo pidennetty tällä vaalikaudella, takaisinottovelvoitetta heikennetty, nolla-
tuntisopimukseen ei saatu kummoisia parannuksia kansalaisaloitteen myötäkään. Sitten
aktiivimalli on nyt osoittanut sen, että ihmiset eivät ole tässä maassa yhdenvertaisessa ase-
massa, eli palveluitten määrä vaihtelee paikkakunnittain, ja eri puolilla Suomea on hyvin
erilaiset mahdollisuudet saada lyhytkestoista työtä. Ja nyt on sitten putkessa jo aktiivimalli
43



Pöytäkirjan asiakohta PTK 36/2018 vp
kakkonen, mitä se sitten tuo tullessaan. Eli kyllä tässä melkoisella voimalla romutetaan
työntekijöiden suojaksi tehtyä lainsäädäntöä.

16.44 Timo Kalli kesk (vastauspuheenvuoro): Arvoisa puhemies! Tämä on tämän vaali-
kauden viimeinen kehys ja jatkumoa oikeastaan edellisille. Tämän kehyksen ansiosta Suo-
men vientiteollisuuden kilpailukykyä on parannettu, suomalaisten luottamus on lisäänty-
nyt. Kaikki tämä on mahdollistanut sen, että tämä seuraavakin kehys voi toteuttaa tätä hal-
litusohjelmaa.

Kukaan tämän vajaan kolmen tunnin aikana ei ole esittänyt menokehykseen lisäystä. On
esitetty erilaisia toiveita, mutta niiden toiveiden sijoittaminen tähän kehykseen edellyttää,
että jotain pitää pudottaa pois. [Perussuomalaisten ryhmästä: Yritystuet! — Pia Viitanen:
Meillä on ihan omat vaihtoehdot!] Ja mielenkiinnolla, nyt kun puhutaan isosta asiasta...
Tämä kehys on iso asia. Lisäbudjetilla, budjetilla ja budjetin tarkennuksella voidaan näitä
erinomaisen tärkeitä, hiukan pienempiä asioita hoitaa, mutta itse tätä koko kehystä kukaan
ei ole pystynyt millään tavalla keikuttamaan. Toivonkin, että tämän kehyksen jatkokäsitte-
lyssä [Puhemies koputtaa] me pystyisimme tähän suureen kuvaan kiinnittämään entistä
enemmän huomiota.

16.45 Ozan Yanar vihr (vastauspuheenvuoro): Arvoisa rouva puhemies! Edustaja Fila-
tov piti äsken hyvän puheenvuoron tästä hallituksen ikäsyrjintälinjasta, ja se on toki aivan
hirveä linja.

Te ette olisi ikinä uskaltaneet ehdottaa tällaista esimerkiksi yli 55-vuotiaille, ette mis-
sään nimessä olisi uskaltaneet — jos tämä kerran on niin hyvä toimi. Nuorista on tullut
helppo kohde tälle hallitukselle, valitettavasti. Siitä osoituksena on esimerkiksi myös nuor-
ten tai lasten koulutus, varhaiskasvatus ja kaikki muu.

Ja voisi ehkä tuoda — no, tulevissa puheenvuoroissani — tätä hallituksen isoa linjaa.
Olette olleet todella onnekkaita, että maailmantalous on kantanut Suomea tässä. Teidän
isot toimenne ovat törmänneet seinään: perhevapaauudistus, yritystukileikkaukset. Te olet-
te olleet hyvin onnekkaita.

16.46 Ari Jalonen sin (vastauspuheenvuoro): Arvoisa puhemies! Tässä on puhuttu pätkä-
töistä pitkät tovit, pyysin puheenvuoron jo silloin aikaisemmin. Näissä määräaikaisissa
työsopimuksissa ja lähinnä niiden ketjuttamisessa on ikävä leima, mikä johtaa siihen, että
se nuori ei tosiaan siellä pankissa välttämättä sitä lainaa niin helposti saa. Väittäisin, että
salin vasemmalla laidalla teillä on kuntapäättäjiä niin paljon, että tiedätte esimerkiksi jul-
kisen puolen sairaanhoitajien olevan ikävän yleinen esimerkki tästä.

Tässä nostettiin esille se, että tämä pienyrittäjien työllistämistä helpottava esitys voi kaa-
tua tähän mahdottomuuteen ja tähän ikäsyrjintään, jos tämmöistä on. Onko vaihtoehto B
löydettävissä jotenkin niin, että saadaan tätä pienyrittäjän asemaa parannettua [Puhemies
koputtaa] ja työllisyyttä parannettua?

16.48 Arja Juvonen ps (vastauspuheenvuoro): Arvoisa rouva puhemies! Isojen pörssiyh-
tiöiden toimitusjohtajien rahapalkkioiden ja palkkojen nousu oli 13-kertainen tavalliseen
palkansaajaan verrattuna. Entäpä pieneläkeläisen? Arvoisa hallitus, ihmiset matelevat ruo-
kajonoissa, ja se on katastrofaalista tänä päivänä. Köyhyys on tosiasia, eivätkä nämä tei-
dän toimenne köyhyyttä pysty vähentämään. Minulla on edelleen täällä tämä Oulaisista
44



Pöytäkirjan asiakohta PTK 36/2018 vp
saamani lääkelista, jossa henkilö, ikäihminen, kertoo, että kahdeksan lääkettä on laitettu
tauolle teidän hallituskautenne aikana. Hän kirjoittaa näin: ”Olen eläkeläinen, joka tuntee
tulleensa petetyksi.” Mitä te vastaatte tälle ihmiselle? 50 euron omavastuun poistaminen
pienituloisilta on erittäin tärkeä asia, ja se on perussuomalaisten esitys.

”Maltin pyytäminen on helppoa, mutta talouden toimijoiden ja päättäjien on toimittava
itse esimerkkinä siinä.” Kuka sanoikaan näin? Näin sanoi presidentti Sauli Niinistö helmi-
kuussa valtiopäivien avajaisissa. Aloitammeko sopeutumiseläkkeen poistamisesta? [Puhe-
mies koputtaa] Mitä vastaatte kansalle?

16.49 Pia Viitanen sd (vastauspuheenvuoro): Arvoisa rouva puhemies! Oli kyllä iso pet-
tymys, että muun muassa keskustan viikonloppupuheista huolimatta indeksileikkaukset
jatkuvat. On tietenkin ihan hyvä, että joitain pikku pikku parannuksia sinne tänne tehdään,
mutta valitettavasti, arvoisa hallitus, ei näille kyllä voi taputtaa, sillä edelleen opiskelijat,
työttömät, eläkkeensaajat, lapsiperheet jäävät miinukselle. Minä vähän epäilen, että tätä
metodia ennakoi pääministeri Sipilä jo viime kaudella, kun hän todisti, että tällaisia paket-
teja on helppo tehdä: ensin leikataan, sitten palautetaan ja palautusta mainostetaan kasvu-
pakettina. Ja kun katselin näitä summia, niin tässähän on kyseessä se, että tänne sosiaali-
etuuksiin palautetaan nyt 50 miljoonaa, mutta sitä ennen tästä kokonaisuudesta on leikattu
700 miljoonaa. Eli tappiolle jäävät nämä ihmiset 650 miljoonaa, ja se on, kuulkaa, iso raha.
Eikä tämä riitä, nyt hampaissa on sitten työelämän epätasa-arvon lisääminen. Tulee potku-
laki ja perusteettomat pätkätyöt nuorille, enkä ihmettele yhtään, että esimerkiksi Keskus-
tanuoret [Puhemies: Aika!] tätä kovasti paheksui.

16.50 Mirja Vehkaperä kesk (vastauspuheenvuoro): Arvoisa rouva puhemies! Suomen
iso suunta on muuttunut. Vaalikauden alusta tähän päivään meillä on 90 000 työllistä lisää.
Se on oikea suunta. Talouskasvu on lähes 3 prosenttia, ja velaksi elämisen loppu häämöt-
tää. Me olemme siis tehneet sen, että Suomi laitetaan kuntoon. Kehysriihessä se liikkuma-
vara, joka oli, laitettiin perusturvaan, siinä juuri pienituloisten auttamiseksi. Ja ne eivät ole
mitään pieniä summia, kun puhutaan pienimmistä äitiys-, isyys-, vanhempainrahoista, kun
puhutaan 80 eurosta kuukaudessa. Se on todellinen tuki sinne, missä sitä juuri tarvitaan.
Yhtään leikkausta perusturvaan ei esitetty kehysriihessä, se on teidän hyvä huomioida.

Edustaja Rinne otti omassa ryhmäpuheenvuorossaan esille, että tulevaisuusuudistukset
puuttuvat hallitukselta — siis uudistukset. Niitähän me olemme tehneet koko tämän halli-
tuskauden ajan, ja nyt on viimeinen mahdollisuus sosiaalidemokraateilla esimerkiksi näyt-
tää, että sote-uudistus viedään yhdessä maaliin.

16.51 Suna Kymäläinen sd (vastauspuheenvuoro):  Arvoisa rouva puhemies! Te nostitte
asiakasmaksuja 30 prosentilla, siitä valtio sai 150 miljoonaa euroa, ja tulemana oli, että vii-
me vuonna 320 000 sote-maksua oli ulosotossa, 36 000 päivähoitomaksua oli ulosotossa.
Tulevana vuonna te teette pienen satsauksen ja laitatte 8 miljoonaa näitten ylivelkaantunei-
den velkaneuvontaan. Se on ehdottomasti hyvä asia, mutta kyllä kai te itsekin ymmärrätte,
että näihin mittasuhteisiin nähden vielä varsin ohueksi jää.

Kolme vuotta sitten halusitte nostaa päivähoitomaksuja, me eduskunnassa nostimme sen
ensimmäisellä kyselytunnilla kovaäänisesti esiin, ja tänä päivänä olemme siinä tilanteessa,
että te esitätte lisää maksuttomuuskokeiluja 5-vuotiaitten osalta. Oikein hyvä juttu. Täällä
45



Pöytäkirjan asiakohta PTK 36/2018 vp
on jo tullut esille se, että oppositiossa ei ole aina helppoa, mutta onneksi täällä oppositios-
sakin saa välillä todeta, että te otatte joskus meidän sanoistamme myös vaarin.

16.52 Eero Reijonen kesk (vastauspuheenvuoro):  Arvoisa rouva puhemies! Tässä ilta-
päivän kuluessa vasemmistopuolueet ovat voimakkaasti hyökänneet tätä irtisanomissuo-
jan keventämisesitystä vastaan. 34 vuoden yrittäjäkokemuksella voin sanoa, että tilanne on
niin, että menestyvän yrityksen avain on siinä, että yritysjohdolla on hyvät, luottamuksel-
liset välit työntekijöihin. Sillä keinoin menestytään, se on se avainkysymys. [Antti Lindt-
man: Jep! — Suna Kymäläinen: Samaa mieltä!]

Toisaalta minä itse näen tämän tilanteen niin, että kukaan yrittäjä ei tänä päivänä sano
irti työntekijöitä, jos ei ole selviä perusteita. Mutta meissä on monenlaisia ihmisiä, ja työ-
yhteisössä voi olla semmoinen työntekijä, joka pilaa koko sen työyhteisön yhteishengen, ja
silloin jo työntekijöiltäkin saattaa tulla viestiä, että he eivät jatka, jos ei jotakin tälle asialle
tehdä, ja sitä taustaa vasten tämä on ihan hyvä esitys. Toisaalta näen niin, että esityksen
lähtökohta on joka tapauksessa se, että pienet yrittäjät voivat työllistää tämän kautta, [Pu-
hemies koputtaa] tulee se uskallus työllistää uusia työntekijöitä.

16.53 Kunta- ja uudistusministeri  Anu Vehviläinen (vastauspuheenvuoro):  Arvoisa
puhemies! Valitettavasti edustaja Viitanen lähti tästä salista, mutta hän harrasti... [Pia Vii-
tanen: Eikä lähtenyt!] — Anteeksi, väärällä paikalla, oli ottanut uuden paikan. — No niin,
edustaja Viitanen, kun tekin tässä vähän viittasitte viime vaalikauteen, niin minäkin teen
pieniä arkeologisia kaivauksia, jos sopii, ja muistutan teitä siitä, mikä oli minusta erittäin
hyvä asia, että korotettiin alimpia työttömyyspäivärahoja, työmarkkinatukea ja myös an-
siosidonnaista työttömyysturvaa. Se oli oikein. Mutta kuten te varmaan muistatte, niin te
ette halunneet korottaa näitä alimpia päivärahoja — sairauspäivärahoja, äitiys-, isyys- ja
vanhempainpäivärahoja — vaan te tietoisesti jätitte ne alemmalle tasolle, [Markku Rossi:
Miksi niin?] ja nyt tällä vaalikaudella tämä asia on korjattu. Teemme nytten tähän 80 euron
korotuksen, jo aikaisemmin olimme tehneet 20 euron korotuksen, eli nyt on 100 euron ko-
rotus. Ja minun on kyllä pakko sanoa, että en voi mitenkään yhtyä siihen käsitykseen, että
te sanotte täällä näin, että pikku pikku korotuksia. Onko 100 euroa teille pikku pikku ko-
rotus?

16.55 Pia Viitanen sd (vastauspuheenvuoro):  Arvoisa puhemies! Jos te sanotte, että 50
miljoonaa on suuri parannuspaketti siihen nähden — 50 miljoonaa — että te olette leikan-
neet samaan aikaan 700 miljoonaa, niin yhteensä nämä ihmiset jäävät tappiolle 650 mil-
joonaa euroa. Puhun näistä mittasuhteista. Ja muistutan teitä, ministeri, että viime kaudella
me nostimme muun muassa sitä työttömyysturvaa ja teimme etuuskorotuksia yli 300 mil-
joonan euron edestä.

Puhemies! Hyvä, että tämä tuli puheeksi, koska tämä on aika vakava asia. Täällä nimit-
täin erityisesti keskusta mutta myös siniset jatkuvasti viikonloppupuheissaan sanovat, että
eriarvoisuutta tulee torjua, indeksileikkaukset tulee perua, ja sitten kun käykin riihessä
niin, että tätä ei tapahdu, hupsista, leikkaukset jatkuvat eläkkeensaajilta, opiskelijoilta, lap-
siperheiltä, niin sitten vain ollaan, vihellellään ja sanotaan, että eihän tässä mitään, [Puhe-
mies koputtaa] että hyvää politiikkaa tehdään. Joku takuu pitää olla sanoilla.
46



Pöytäkirjan asiakohta PTK 36/2018 vp
16.56 Matti Semi vas (vastauspuheenvuoro): Arvoisa rouva puhemies! Työllisyydenhoi-
to on erittäin tärkeä asia, ja kun katselin tätä julkisen talouden suunnitelmaa, niin sieltä
palkkatukea ollaan leikkaamassa 143 miljoonaa euroa. Nyt tällä hetkelläkin on käyttämät-
tä työllisyysmäärärahoja erittäin runsaasti, ja kun silti meillä on tämä pitkäaikaistyöttö-
myys erittäin paha, niin olen jäänyt miettimään, mikä tässä nyt mättää, ettei tämä homma
pelitä ollenkaan. Siksi kysyn ministeri Lindströmiltä, kun [Kaj Turunen: Pitkäaikaistyöttö-
myys on vähentynyt!] — niin, mutta silti se on erittäin merkittävää — pystyisi paljon
enemmän käyttämään näitä rahoja hyväksi, jos annettaisiin järjestöille mahdollisuus työl-
listää paremmin: onko näitä keinoja etsitty, kuinka järjestöt pystyisivät työllistämään ja
niitä töitä tekemään, mitkä auttavat yhteiskunnan vähäosaisia saamaan töitä?

16.57 Työministeri Jari Lindström (vastauspuheenvuoro):  Arvoisa rouva puhemies!
Kun tuli suora kysymys, niin koetan vastata tähän. Eli se on ihan totta, että palkkatukeen
käytettävien rahojen suhteen me olemme joutuneet kannustamaan alueita, että käyttäkää
näitä. Meillä on tulossa jopa tämmöinen markkinointikampanja, jolleka jotkut ovat jopa
naureskelleet. Mutta tämä on vain faktaa, että alueilla ei tunneta — työttömät eivät tunne
eivätkä välttämättä yrittäjät tunne — mitä palveluita TE-hallinnolla on tarjottavana. Sen ta-
kia paitsi, että meillä on näitä siirtyviä määrärahoja ollut, jotka on jo jaettu tuonne alueille,
meidän täytyy markkinoida, että käyttäkää näitä palveluita, niitä on saatavana. Tämä on
osa tietenkin sitten myös tätä aktiivimallikeskustelua ja näitä kolmen kuukauden välein ta-
pahtuvia haastatteluja. Että palveluita on, käyttäkää niitä.

Alueelliset erot on totta kai yksi tekijä, joka tässä pitää ottaa myös huomioon. Senkin ta-
kia tässä riihessä tehtiin täsmätoimia liittyen aktiivimallin toimiin, jotka luetaan niiksi ak-
tiivitoimiksi.

Paljon on tehty ja tullaan tekemään, mutta kysyjä on aivan oikeassa siinä, että vielä on
parannettavaa.

16.58 Mats Löfström r (vastauspuheenvuoro): Arvoisa rouva puhemies! Haluan kehua
hallitusta siitä, että kehysriihessä on keskitytty työllisyyteen. Myönteistä on, että työnväli-
tykseen ehdotetaan lisää resursseja. On täysin selvää, että tämä on suuri pullonkaula maas-
samme. Työnvälityksellämme on vähemmän resursseja muihin Pohjoismaihin verrattuna.

Helmikuussa TE-toimistoilla oli 130 000 vapaata työpaikkaa. Vapaiden työpaikkojen
määrä on kuitenkin käytännössä suurempi, sillä kasvava määrä vapaita työpaikkoja jäte-
tään ilmoittamatta TE-toimistoille, koska rekrytointi tapahtuu yhä suuremmassa määrin
headhuntereiden ja henkilökohtaisten yhteyksien kautta. Nämä vapaat työpaikat eivät näy
tilastoissa. Siksi haluan kysyä hallitukselta: miten se suhtautuu tarpeeseen uudistaa työn-
välitystä sen sijaan, että vain lisätään resursseja?

16.59 Työministeri Jari Lindström (vastauspuheenvuoro):  Arvoisa rouva puhemies!
Erittäin hyvä kysymys. Mehän olemme tekemässä muun muassa kasvupalvelu-uudistusta
juuri sen takia, että me saisimme tämän työvoimatoiminnan fiksummaksi kuin mitä se on
tällä hetkellä. Tällä hetkelläkin tehdään arvokasta työtä, mutta tämä kenttä on liian pirsta-
leinen, ja tämä kasvupalvelu-uudistus tähtää siihen, että julkiset, yksityiset ja kolmas sek-
tori paljon tehokkaammin kuin nykyisin tekisivät yhteistyötä ja saataisiin ne voimavarat
yhteen, ja tähtäimessä on se, että se työtön tai työvoimaa tarvitseva hyötyisi. Tämä on koko
tämän systeemin, koko kasvupalveluidean keskiössä tuolta TE-hallinnon puolelta.
47



Pöytäkirjan asiakohta PTK 36/2018 vp
Minulle on annettu tehtäväksi uudistaa TE-hallinto, ja se tarkoittaa käytännössä sitä, että
TE-hallinto nykyisellään lakkautetaan ja sitten se uudistetaan tätä kautta, että tulee kasvu-
palveluja ja uusia markkinoita sellaisiin asioihin, joita ei tänä päivänä ole vielä ehkä tun-
nistettavissakaan.

17.00 Timo Harakka sd (vastauspuheenvuoro): Arvoisa puhemies! Valtiovarainministe-
ri Orpo näytti hyväksyvän tämän SDP:n ison vitosen eli viisi kasvun ja työllisyyden uudis-
tusta, paitsi sen oppivelvollisuusiän noston, johon suhtautuivat kielteisesti myöskin, häm-
mästyttävää kyllä, opetusministeri Grahn-Laasonen ja edustaja Rossi. Kun kuitenkin lähes
70 000 nuorta on tällä hetkellä koulutuksen, työn ja harjoittelun ulkopuolella, niin tämä on
siihen täsmälääke, samoin kuin siihen, että pelkän perusasteen varassa olevilla ihmisillä
työllisyysaste on 43 prosenttia — ei se tavoiteltu 73 prosenttia, vaan 43: useampi on työ-
elämän ulkopuolella kuin työelämässä. Kyllä tälle pitää jotain tehdä, ja siihen tarvitaan uu-
distuksia.

Toki valtiovarainministeri tunnusti, että tämä hallitus ei niitä tee. Se ei osaa, kykene eikä
jaksa. Kyllä me juuri ja juuri kestäisimme tämän vuoden väliajan missään uudistuksissa,
mutta ikävä kyllä tämä hallitus on kuitenkin ottanut tehtäväkseen runnoa maahan kalliin ja
epäoikeudenmukaisen, kaupallisen sote-järjestelmän. Se tulee maksamaan meille niin
monta miljardia, että se voi olla uhkana näille tarvittaville uudistuksille, tälle isolle vitosel-
le.

17.01 Markku Rossi kesk (vastauspuheenvuoro): Arvoisa puhemies! Monenlaiset asian-
tuntijat ja neuvostot voivat puoltaa vaikka työllisyysnäkökulmasta sitä, että oppivelvolli-
suuden pidentämisellä luodaan työpaikkoja. Niin varmaankin luodaan. Mutta jos kysytään
nuorilta, haluavatko he, että tulee kategorinen lisävuosi, lisää oppivelvollisuutta, [Timo
Harakka: Kysyittekö määräaikaisuutta?] niin vastaus on kyllä hyvin toisenlainen.

Tarvitaan ilman muuta täsmätoimenpiteitä sinne koulutuksen sisälle: 3-vuotiailla on
tänä päivänä — se liittyy tietysti varhaiskasvatuksen puolelle ja oppimisen puolelle — sen
tyyppistä teknistä osaamista. Itse työntelin puuautoa siihen aikaan. Nuoret kehittyvät niin
valtavaa vauhtia, että tässä suhteessa sen oppivelvollisuusiän jatkamisesta minä en aina-
kaan löydä sitä vastausta, mitä täällä puhutaan työllisyydestä ja muusta. Minusta koulutuk-
seen sisältöön pitää panostaa, ja sitä myös tuossa omassa puheenvuorossani aiemmin pe-
räsin.

17.02 Timo Harakka sd (vastauspuheenvuoro):  Arvoisa puhemies! Edustaja Rossi sa-
noi, että pitäisi kysyä nuorilta. No, kysyittekö te nuorilta sitä, suostuvatko he siihen, että
alle 30-vuotiaiden pätkätyöt sallittaisiin? Kysyittekö te heiltä, onko tämä teidän mielestän-
ne oikea järjestelmä ja tällainen ikäsyrjivä menettely se, mitä tässä kaikkein eniten toivot-
te? Kyllä minusta näytti siltä, että täällä oli aika monta keski-iän ylittänyttä setämiestä lii-
turaitapuvuissaan, jotka tiesivät paremmin, mikä on nuorille hyväksi ja työllisyydelle pa-
rempi kuin se, mitä ne nuoret itse mahdollisesti haluaisivat.

On aivan selvää, kuten tässä jo viitattiin talousneuvoston puheenjohtaja, professori Uu-
sitalon laskelmiin, että se on paras mahdollinen uudistus ja investointi, että meillä jokaisel-
la suomalaisella on toisen asteen koulutus vähintään, koska se, mitä tässä tarvitaan, on
osaavaa työvoimaa yrityksiin silloin, kun taloudessa menee hyvin. Meidän pitää valmis-
48



Pöytäkirjan asiakohta PTK 36/2018 vp
tautua tilanteeseen, jossa jo ehkä kahden vuoden päästä edessä onkin uusi laskukausi, ku-
ten tässä ministeri Orpokin viisaasti tunnusti.

17.03 Kauko Juhantalo kesk (vastauspuheenvuoro): Rouva puhemies! Tämä kehyskes-
kustelu on hivenen hajaantunut erilaisiin pienempiin osiin siitä, mitä on kehysajattelu. Viit-
taan edustaja Kallin puheenvuoroon. Tässä tulee mieleen myös edustaja Harakan pari kol-
me puheenvuoroa sitten käyttämä osuus tästä kehysajattelusta ja kehysten tärkeydestä. Se
oli erinomaisen hyvä puheenvuoro, kunnes mentiin näihin yksityiskohtiin ja toimenpitei-
siin, joissa yhdyn ministeri Orpon mielipiteeseen täydellisesti.

Tulee mieleen vaalitaistelu silloin viime vaalien jälkeen, jolloin hallitus sortui omien
esitystensä hylkäämiseen. Kansa toivoi, että tehkää päätöksiä, tehkää joitain päätöksiä,
vaikka olisi huonojakin joukossa, mutta päätöksiä täytyy tehdä. Tämä hallitus on tehnyt
erittäin voimakkaita, hienoja päätöksiä. Velka-asteemme on pudonnut rajusti. Meillä on ta-
lous nousussa, talous on noussut hienosti, työllisyysaste on nousussa. Tämä peruslähtökoh-
ta Suomen kehittymiseen edelleen on olemassa. Tässä on [Puhemies koputtaa] hyviä asioi-
ta paljon ollut esillä, ja niitä voidaan [Puhemies: Aika!] tehdä, mutta tämän pohjan täytyy
olla kunnossa. 

Toinen varapuhemies Tuula Haatainen: Pikkuhiljaa kohta siirrytään puhujalistaan, vie-
lä edustaja Multala.

17.05 Sari Multala kok (vastauspuheenvuoro): Arvoisa puhemies! Edustaja Harakka on
kyllä täysin oikeassa siinä, että toisen asteen tutkinnon suorittaneilla on hirvittävän paljon
parempi työllistymispotentiaali kuin heillä, jotka eivät ole toisen asteen tutkintoa suoritta-
neet. Tiedämme sen, että osalla tutkinnon suorittaminen jää kesken sen vuoksi, ettei ole ta-
loudellisia resursseja. Tähän hallitus tuo nyt kehysriihessä vastaukseksi oppimateriaalili-
sän, jota voidaan käyttää toisen asteen oppimateriaalikustannusten kattamiseen.

Huomattavasti suurempi ongelma kuitenkin on se, että meillä on Pisa-tutkimustenkin
mukaan peruskoulun päättävistä jopa noin 11 prosenttia, joilla on riittämättömät luku- ja/
tai kirjoitustaidot, joilla pystyisi selviytymään toisen asteen suorittamisesta. Tämä on se
ongelma, johon meidän pitäisi pureutua, ja itse uskon, että oppivelvollisuusiän pidentämi-
nen ei itsessään ratkaise tätä. Meidän pitää löytää muita keinoja, ja yksi keino on nyt tuotu
esimerkiksi tässä lukiolain yhteydessä, kun kehysriihessä päätettiin panostaa opinto-oh-
jaukseen, ja se ulotetaan jatkumaan myös niihin, jotka keskeyttävät lukiokoulutuksen.

17.06 Sirkka-Liisa Anttila kesk (vastauspuheenvuoro): Arvoisa puhemies! Vain ihan ly-
hyesti edustaja Pia Viitaselle ja muille, jotka ovat ihmetelleet tätä hallituksen valintaa: Mi-
nusta on ollut oikea valinta, kun on ollut tietty summa rahaa käytössä, kohdistaa se kaik-
kein pienituloisimpiin ja sitä kautta saada parempi tulos kuin indekseillä. Esimerkiksi ta-
kuueläke olisi 22 euroa pienempi, jos ei olisi tätä tietä valittu, ja peruspäiväraha lähes 90
euroa pienempi kuin se on nyt. Eli nämä toimenpiteet on tehty oikeudenmukaisesti sen pie-
nen rahan kanssa, joka on ollut mahdollista tähän käyttää.

Sitten, kun täällä on maa- ja metsätalousministeri paikalla, kysyisin, mikä on aikataulu
nyt Euroopan unionissa, kun sieltä ollaan onneksi saamassa direktiivi, jolla epäterveitä
kauppatapoja ollaan kitkemässä pois. Milloin siitä saadaan Suomeen lainsäädäntöä? Toi-
49



Pöytäkirjan asiakohta PTK 36/2018 vp
sekseen tämä nivoutuu hyvin elintarvikemarkkinalakiin, nämä pitää sitten yhdessä sovit-
taa. Mutta tästä olisi hyvä saada pieni selvitys.

17.07 Kaj Turunen sin (vastauspuheenvuoro): Arvoisa puhemies! Kyllä nämä riihipää-
tökset olivat tietysti jatkoa sille kokonaisuudelle, mitä hallitus on tehnyt työllisyyden ta-
voitteen saavuttamiseksi. Työn verotusta on laskettu, työssäkäyntiä on helpotettu, työttö-
miä on aktivoitu, ja nyt esimerkiksi nämä päätökset, henkilökohtaisin perustein irtisanomi-
sen helpottaminen käytännössä tarkoittavat sitä, että tuhansista uusista työpaikoista on ky-
symys.

Ja mitä tulee sitten tähän pitkään työttömänä olleen alle kolmekymppisen määräaikai-
suuteen, että sitä ei tarvitse perustella — kun täällä on heitetty tällaistakin, että ikäsyrjin-
nän kielto sen estäisi — niin itse asiassa ILO-sopimuksessa määritellään, milloin voidaan
poiketa tämäntyyppisesti näistä asioista. Jos silloin on motiivina työllisyyden parantami-
nen ja uudet työpaikat, näin voidaan tehdä. Toisaalta voidaan kysyä, jos meillä on työelä-
kemaksut pienemmät yli 55-vuotiailla, syrjitäänkö kaikkia alle 55-vuotiaita työmarkkinoil-
la. [Puhemies koputtaa] Eivät nämä asiat ole näin yksinkertaisia.

Kun työministeri [Puhemies koputtaa] ei ole paikalla, niin en sitten esitä mitään kysy-
mystä.

17.08 Maa- ja metsätalousministeri Jari Leppä (vastauspuheenvuoro):  Arvoisa rouva
puhemies! Eilen meillä oli maatalousneuvoston kokous Luxemburgissa, ja komissaari Ho-
ganin ehdotus eurooppalaisesta direktiivistä epäterveiden kauppatapojen kitkemiseksi sai
erittäin vankan kannatuksen ja yksimielisen kannatuksen tuolla neuvoston kokouksessa.
Aikataulun osalta on niin, että komissaari haluaa tämän saada tällä kaudellaan ja myös par-
lamentissa hyväksyttyä niin, että se olisi sitten ensi vuoden aikana jossakin vaiheessa voi-
massa. Siitä tulisi sitten vuoden siirtymäaika, jolloinka jäsenmaat ovat velvoitettuja laitta-
maan sen täytäntöön. Ja niin kuin edustaja Anttila totesi, tämä sopii erittäin hyvin tähän
meidän omaan kansalliseen hankkeeseemme, joka on hyvin hyvin lähellä sitä, ja sen vuok-
si se sai myöskin lisäpontta ja potkua siihen, että meidän kannattaa se sitten ensi vuoden
alusta saattaa kansallisella tasolla voimaan.

17.09 Li Andersson vas (vastauspuheenvuoro):  Arvoisa puhemies! Täytyy hieman häm-
mentyneenä sanoa, että kun tätä keskustelua on seurannut, niin mielestäni tämä työmark-
kinakeskustelu kuulostaa sellaiselta, mitä on ehkä käyty joskus vuosikymmeniä sitten.
Ikään kuin luodaan sellaista kuvaa, että ainoa asia, millä on merkitystä ihmisille, on työ-
paikan saanti eikä lainkaan se, millä palkalla sitä työtä tekee, millä työehdoilla sitä työtä te-
kee ja minkälaisia mahdollisuuksia on työn ja perheen yhteensovittamiselle, miten huoleh-
ditaan työssäjaksamisesta ja työhyvinvoinnista. Tämä on äärimmäisen vanhanaikainen lä-
hestymistapa tähän koko aiheeseen.

Sen lisäksi monissa puheenvuoroissa on ikään kuin kyseenalaistettu osaamisen merki-
tys työllistymiselle Suomen kaltaisessa maassa tulevaisuudessa. [Timo Harakka: Eikö?]
Tässähän esitys oppivelvollisuusiän pidentymisestä liittyy siihen, että sellaisten työpaikko-
jen, joissa pärjää ainoastaan peruskoulun varassa, määrä vähenee koko ajan ja tulee vähe-
nemään yhä kiihtyvämmässä tahdissa tulevaisuudessa. Eli oppivelvollisuusiän pidentämi-
nen olisi iso koulutuspoliittinen investointi, jonka idea on huolehtia ihmisten mahdollisuu-
desta [Puhemies: Aika!] työllistyä myös tulevaisuudessa.
50



Pöytäkirjan asiakohta PTK 36/2018 vp
Toinen varapuhemies Tuula Haatainen: Edustaja Hoskonen ja sitten edustaja Kari ja sit-
ten edustaja Mikkonen, ja sitten mennään puhujalistaan.

17.10 Hannu Hoskonen kesk (vastauspuheenvuoro):  Arvoisa rouva puhemies! Kannat-
taa muistaa tässä työpaikkakeskustelussa se, että työmarkkinat ovat rajusti muuttuneet vii-
me vuosikymmenien aikana. [Li Andersson: Sitä ei kyllä huomaa tästä keskustelusta!] En-
nenhän, kun mentiin töihin tutkinnon jälkeen tai jos vaikka sai suoritettua yliopistotutkin-
non, saattoi melkein sanoa, että eläkevirkahan se on nyt, mihin minä menin töihin. Tänä
päivänä se ei ole enää niin. Tutkimusten mukaan ihminen vaihtaa työpaikkaa 5—6 kertaa
uransa aikana, ennen kuin pääsee eläkkeelle. Eli maailma on muuttunut rajusti. Ei se johdu
meistä, vaan se on meidän ympärillä muuttunut, emmekä me mahda sille enää mitään. Alle
kolmekymppiselle ihmiselle, joka on joutunut työttömäksi, on aivan välttämätöntä, niin
kuin kelle tahansa, kaikille niille ihmisille, jotka hakevat uutta työtä, saada se ensimmäi-
nen kosketus työnantajaan.

Kävimme Tornion terästehtaalla talousvaliokunnan kanssa. Siellä oli työhönottaja, joka
sanoi, että heille otettiin 700 kesätyöntekijää, nuoria töihin. Hän sanoi, tämä kaveri siellä,
se työnjohtaja, että sitä kautta saadaan poimittua sieltä ne ihmiset, jotka todella haluavat
tehdä töitä. Heille se on siis näytön paikka. Älkäämme sulkeko sitä porttia, kun se kerran
on avattu.

17.12 Mika Kari sd (vastauspuheenvuoro): Arvoisa rouva puhemies! Työllisyydestä vä-
hän toisen tyyppisiin asioihin. 

Kehysriihessä tehtiin päätös 6,5 miljoonan euron siirtämisestä kriisinhallintarahoista va-
paaehtoisen maanpuolustuksen kehittämiseen vuoden 2020 jälkeiseen aikaan. Arvostan
vapaaehtoista maanpuolustustyötä hyvin korkealle, mutta tämä tasapaino näiden kahden
asian osalta tuntuu itsestäni hieman eriskummalliselta. Onko hallituksella ajatuksia jo nyt
tässä vaiheessa tehdä joitain linjauksia siitä, että Suomi ei olisikaan Afganistan-operaatios-
sa isommalla panoksella jatkossa mukana, jos näitä rauhanturvarahoja jo nyt kehyksen ra-
kenteessa siirretään aivan, voiko sanoa, mittakaavallisesti toisen tyyppisiin asioihin, sinän-
sä tärkeisiin mutta järjestyksessä väärän sorttisiin?

Ja sitten toinen kysymys: eikö olisi mielekkäämpää laittaa nyt se vaikkapa 5 miljoonaa
euroa kehyksistä rahaa aliupseereiden palkkaamiseen, ammattisotilaitten palkkaamiseen?
[Puhemies koputtaa] Tällä hetkellä tätä reikää paikataan sopimussotilailla. Tilanne on huo-
no.

17.13 Valtiovarainministeri  Petteri Orpo (vastauspuheenvuoro):  Arvoisa puhemies!
Sanon tähän heti, että ensinnäkään emme me ole tehneet yksiselitteisesti semmoista pää-
töstä, että vapaaehtoisen maanpuolustuksen uudistaminen tehtäisiin kriha-rahoilla. Me
päätämme ulko- ja turvallisuuspoliittisen ministerivaliokunnan kautta sen, miten Suomi
osallistuu esimerkiksi Afganistaniin, ja ne linjaukset ovat ensisijaisia. Voi olla, että siinä
ulkoministeriön ja puolustusministeriön budjetin sisällä on väljyyttä sen verran, että sil-
loin, jos nämä kriisinhallintaoperaatiot pysyvät ja jos ne laajenevat niin paljon, sitä voi-
daan sisäisesti suunnata sinne. Mutta ensin tehdään päätös kriisinhallintaoperaatioista, ja
sitten mielestäni me olemme sopineet niin, että maanpuolustuksen osalta viimeistään bud-
jettiriihessä, kun on tiedossa tämä kriisinhallintakokonaisuus, katsotaan, miten se maan-
51



Pöytäkirjan asiakohta PTK 36/2018 vp
puolustuksen uudistaminen rahoitetaan. — Vähän sekavasti tämä nyt ehkä tuli, mutta noin
yksiselitteisesti sitä ei ole tarkoitettu päätetyksi.

Ja sitten lyhyesti vielä: Otitte esille tämän upseerien palkkaamisen. Siinä kokonaisuute-
na Puolustusvoimien määrärahoja on tämän hallituskauden ja kehyskauden aikana lisätty
niin paljon, muun muassa valmiuden ylläpitorahoja viimeiseksi 50 miljoonaa, aikaisem-
malta ajalta Kanervan ryhmän linjaukset 150 miljoonan kehyskorotuksesta ovat pohjissa,
plus vielä nämä suuret hankinnat, joten eivätkö he pystyisi — ainakin valtiovarainministe-
rinä ajattelen, että jotain pystyy — varmasti sieltä sisältäkin katsomaan.

17.14 Pertti Salolainen kok (vastauspuheenvuoro): Arvoisa puhemies! Suomen metsä- ja
bioteollisuus kasvavat melkein räjähdysmäistä vauhtia tällä hetkellä. Se merkitsee sitä, että
tulee aika paljon paineita myöskin siihen, että tarvitaan metsästä puuta, ja se aiheuttaa siis
paineita myöskin vanhojen metsien tilanteelle ja myöskin ylipäätään metsien kunnolle,
koska tulee aika paljon uusia istutusmetsiä ja nämä nuoret metsät eivät ole ympäristön ja
luonnonsuojelun kannalta niin arvokkaita kuin vanhat metsät. Kysyisin valtiovarainminis-
teriltä tässä, kun hän on paikalla, millä tavalla hän näkee tämän Suomen metsien tilanteen
ja muun muassa Metso-ohjelman rahoituksen, jotta edes siihen tavoitteeseen päästään,
joka on nyt asetettu seuraavaksi tavoitteeksi metsien suojelun osalta.

17.15 Krista Mikkonen vihr (vastauspuheenvuoro):  Arvoisa puhemies! On helppo yh-
tyä tuohon äskeiseen edustaja Salolaisen puheeseen, ja haluan muistuttaa, että se, että Met-
so-rahoja on nyt vähän nostettu, on sinänsä hyvä asia, mutta tietysti me olemme aivan eri
tasolla kuin mitä me olimme viime hallituskauden aikana ja vielä sen viimeisenkin vuoden
aikana. Että siinä mielessä se on aika riittämätöntä.

Mutta sitten haluan muistuttaa hallitusta siitä, että vaikka on erinomainen asia, että työl-
lisyys on kasvanut, niin on harhaa luulla, että se pelkästään poistaa eriarvoisuutta. Meidän
täytyy huolehtia niistä kaikista heikoimmassa asemassa olevista: opiskelijoista, eläkeläi-
sistä ja niistä työttömistä, jotka eivät työllisty. On hyvä, että nyt tehtiin korotuksia kaik-
kein pienimpiin päivärahoihin, mutta se ei riitä. Meidän täytyy huolehtia siitä, että kaikki
pysyvät mukana, ja me emme saa antaa eriarvoistumisen edetä, sillä on hyvin vaikea pala-
ta takaisin siihen Suomeen, jossa kaikilla on samat mahdollisuudet hyvään elämään, jos an-
namme kuilun kasvaa.

17.16 Sami Savio ps (vastauspuheenvuoro): Arvoisa puhemies! On selvää, että valtionta-
louden tasapainotustarpeet ovat nyt viimevuotista maltillisempia, koska työllisyys on ke-
hittynyt ja piristynyt maailmantalouden hyvän vireen myötä. Mutta valitettavasti tämä hal-
lituksen väkipakolla kokoon kasaama maakunta-sote-uudistus ja erityisesti siihen keskei-
sesti liittyvä keskeneräinen valinnanvapausmalli uhkaavat mitätöidä tämän vaalikauden ai-
kana tehdyt kipeätkin säästötoimenpiteet. Hallitus ei ole halunnut kuunnella asiantuntijoi-
den varoituksia valinnanvapausmalliin sisältyvistä riskeistä, ei myöskään kokoomuksen
eduskuntaryhmän riveistä kuuluvia vakavia huolia. 3 miljardin euron säästötavoitteen saa-
vuttamiseen ei usko enää hallitus itsekään, kansalaisista puhumattakaan.

Arvoisa puhemies! Kehysriihen seurauksena hallitus päätti suunnata yhteensä 200 mil-
joonaa euroa valinnanvapausmallin pilotointiin ja kokeiluihin, mutta kokeilut aloitetaan
vasta valinnanvapauslainsäädännön tultua hyväksytyksi. Tämä järjestys on täysin takape-
roinen. Esimerkiksi yksityisen työterveyshuollon asiakkaiden käyttäytymistä ei osata vie-
52



Pöytäkirjan asiakohta PTK 36/2018 vp
lä ennakoida, ja seurauksena voi olla miljardilasku veronmaksajille. Kysyisinkin ministe-
riltä: miksi hallitus haluaa ottaa sote-uudistuksessa näin järeän, kovan mittaluokan riskin?

17.18 Mika Kari sd (vastauspuheenvuoro): Arvoisa rouva puhemies! Valtiovarainminis-
teri on finanssiministeri ja on hyvin perillä niissä asioissa. Maanpuolustuksen asiat voivat
olla välillä vähän komplikantteja. Tässä edustaja Kanervan johtamassa työryhmässä viime
kauden lopulla päätettiin tasokorotuksesta ja valmiuden nostosta, ja näille rahoille löytyi
muuta käyttöä kuin henkilöstömäärän lisääminen. Valmiuden lisääminen lisää työpainet-
ta, ja henkilöstö on jo tällä hetkellä Puolustusvoimissa suorituskyvyn äärirajoilla. Työuu-
pumus valtaa alaa huolestuttavissa määrin ammattikunnassa, jossa työturvallisuuden mo-
nista syistä johtuen pitää olla taattu, monellakin hyvällä perusteella.

Puolustusministeri Niinistön blogista viime perjantailta, 13. päivä: ”Puolustusministe-
riön kehyksissä sotilaalliseen kriisinhallintaan varattuja rahoja siirretään 6,5 miljoonaa eu-
roa vapaaehtoisen maanpuolustuksen kehittämiseen.” Pidän tätä linjausta ontuvana. Mei-
dän pitää ensiksi huolehtia kriisinhallinnan tulevaisuudesta, [Puhemies koputtaa] se on il-
meisesti hallituksen tämän kevään listalla, ja myös Puolustusvoimain henkilöstön jaksami-
sen [Puhemies: Aika!] pitää olla keskiössä.

17.19 Valtiovarainministeri  Petteri Orpo (vastauspuheenvuoro):  Arvoisa puhemies!
Jotta voi hyvin hoitaa puolustushallinnon asioita, niin täytyy ne finanssitkin ymmärtää, mi-
ten päin tämä menee. Vielä, ettei jää väärää käsitystä, haluan kiinnittää huomion siihen,
että kun katsoo hallinnonaloja vierekkäin, niin tämä hallitus on käyttänyt erityisen paljon
resursseja ulkoisen ja sisäisen turvallisuuden varmistamiseen, ja niihin syyt ovat ilmeisiä.
Ehkä viittasin enemmän siihen, että ihan kaikkeen ei ole nyt kehyksistä varaa löytynyt, ja
siksi ehkä tämä yksi asia, jonka nostitte esille, tämä palkkaus, jäi tekemättä. Mutta viittaan
kuitenkin vielä määrärahan tasoon: sen sisällä voi hallinnonalalla aina liikkua ja hakea
myöskin sisällä niitä tärkeämpiä kohteita. Mutta sitten minä olen täysin samaa mieltä siitä,
toistan sen vielä, että ensin me teemme päätökset kriisinhallinnasta, sotilaallisesta kriisin-
hallinnasta, niistä operaatioista, joissa Suomi on, arvioidaan ne määrät, mitä niissä tarvi-
taan, ja sen jälkeen pohditaan sitten kokonaisuutta.

Vielä lyhyesti, puhemies, edustaja Salolaisen tärkeään kysymykseen Metso-ohjelman
rahoituksesta. On aivan selvää, että tilanteessa, jossa meidän metsien käyttö, puun käyttö
kasvaa miljoonilla kuutioilla jo valmistuneitten ja käynnissä olevien investointien kautta,
meidän metsien luonnon monimuotoisuus on huolenaiheena ja oikeana huolenaiheena.
Siksi hallitus on lisännyt tällä kaudella merkittävästi määrärahoja ja palauttanut määrära-
hoja Metso-ohjelmaan. Ymmärrän hyvin tämän, sanottaisiinko, luontoväen huolen siitä,
että niiden rahojen taso pitää pitää riittävällä tasolla, jotta tämä koko ajan kasvava metsien
käyttö pystytään kompensoimaan myöskin luonnon monimuotoisuuden suojelemisena, ja
tähän asiaan [Puhemies koputtaa] pitää kiinnittää jatkotyössä huomiota.

17.21 Kunta- ja uudistusministeri  Anu Vehviläinen (vastauspuheenvuoro):  Arvoisa
puhemies! Edustaja Tavion puheenvuoroon näistä valinnanvapauspiloteista. Tiedättekin
varmaan sen, että viime vuonna pystyttiin käynnistämään sen 30 miljoonan turvin ny-
kylainsäädännön mukaan kokeiluja, taitaa olla nyt, olisiko, kuudessa maakunnassa. Mutta
vuosi sitten kesällähän perustuslakivaliokunta sanoi, että näitten varsinaisten valinnanva-
pauspilottien kriteereistä pitää säätää laissa, ja meillähän on täällä nyt tämä laki käsittelys-
53



Pöytäkirjan asiakohta PTK 36/2018 vp
sä. Sen takia emme ole voineet käyttää sitä aiemmin varaamaamme 100:aa miljoonaa eu-
roa vielä tässä vaiheessa näihin varsinaisiin valinnanvapauspilotteihin. Juuri näin on, että
1.7., kun lait ovat tulleet voimaan, näitä pilotteja voidaan käynnistää.

Sen lisäksi kehysriihessä päätimme lisätä myös tätä valinnanvapauspilottien rahoitusta
100 miljoonaa eli yhteisesti 200 miljoonaa. Tiedätte, että kaikki maakunnat ovat hakeneet
valinnanvapauspilotteihin. Itse ainakin katson ja hallituksessa katsotaan, että se on hyvää
toimeenpanoa, että me saamme valinnanvapauden toteuttamisesta jo tässä vaiheessa, tänä
vuonna, ensi vuonna ja seuraavana vuonna, kokemusta ennen kuin ne ovat sitten sen mu-
kaisesti, mitä laissa säädetään, velvoittavina maakunnille.

Toinen varapuhemies Tuula Haatainen: No niin, nyt tulkitsen, että olemme valmiita
siirtymään puhujalistaan.

17.22 Mirja Vehkaperä kesk: Arvoisa puhemies! Hallitus aloitti oman taipaleensa tilan-
teesta, jossa kestävyysvaje oli lähes 10 miljardin luokkaa. Siitä on kiritty tähän päivään
niin, että meillä kehysriihessä 2018 oli mahdollisuus katsoa oikeudenmukaisia tulonsiirto-
ja ja myöskin jakovaraa niille ihmisille ja väestöryhmille, jotka sitä kaikkein eniten tarvit-
sevat.

Kehysvajeen kurominen umpeen on teettänyt paljon töitä. Tietysti niitä vaalikauden
alun leikkauksia on vaikea niellä, ja niistä vielä tänäänkin ollaan täällä salissa nikoteltu,
mutta se on pistänyt pyörät pyörimään niin, että rinnalla on tehty isoja rakenteellisia uudis-
tuksia esimerkiksi ammatilliseen koulutukseen ja koulutukseen ylipäätänsäkin, puhumat-
takaan siitä, että sosiaali- ja terveyspalvelut ja maakuntahallinto uudistetaan. 

Me olemme vahvasti sitä mieltä, että työllisyyteen tehdyt parannukset ovat osuneet maa-
liin. 90 000 uutta työllistä tässä tilanteessa on hyvä asia. Kun puhumme työllisyydestä, niin
tässä salissa hyvin vähän tänään on puhuttu kohtaanto-ongelmasta. Meidän kasvun esteem-
me etenkin biotaloudessa, matkailussa Itä- ja Pohjois-Suomessa on osaavan työvoiman
saatavuus, ja siksi tähän asiaan on puututtava nyt seuraavien vuosien aikana, että matkailu,
joka kasvaa Lapissa 20 prosenttia tähän kuluvaan vuoteen nähden, ei esimerkiksi jää työ-
voimapulasta kiinni.

Me laitoimme paljon varaa siihen, että talouden kasvu kuuluu siis kaikille. Velkaantu-
miselle tulee stoppi muutamien vuosien päästä, kun se lähentelee sellaisia lukuja, joita
emme ole nähneet koskaan. Kyllä meidän täytyy sanoa, että sitä velkataakkaa on seuraa-
villakin sukupolvilla maksettavana.

Hallituksen kaikkein isoimmat uudistukset on vietävä maaliin. Sosiaali- ja terveysuudis-
tuksesta sinänsä voidaan sanoa, että meidän tehtävämme on leikata sosiaali- ja terveyspal-
veluiden kasvun mittaa, mutta säästöjä minäkään en sieltä odota aivan ensimmäisten vuo-
sien osalta. Maakuntauudistuksessa on kääntymässä historiallinen lehti, jossa oikeasti
saamme Suomeen kolmiportaisen hallinnon, ja se on hyvä asia. Tämän vaalikauden aikana
isoja uudistuksia on tehty ammatillisen koulutuksen osalta, ja nyt tulee lukion uudistus.

Arvoisa puhemies! Kehysriihen perusturvan paketti on oikeudenmukainen. Tietysti voi-
daan aina sanoa, että summat ovat pieniä, mutta jakovaraakaan ei ollut tämän enempää,
koska velaksi elämiselle on löydyttävä loppu. Siksi tehtiin parannuksia erityisesti pienitu-
loisille ja heikompiosaisille. On esitetty kritiikkiä, miksi indeksien palauttaminen ei ollut
listalla. Indeksien palauttaminen olisi tarkoittanut kaikille etuuksiin vain muutaman euron
korotuksen kuukaudessa, kun nyt kohdennettiin nämä jakovarat erityisesti sinne, missä nii-
54



Pöytäkirjan asiakohta PTK 36/2018 vp
tä tarvitaan. Pidän tärkeänä, että kun takuueläke nousee aikaisempien päätösten mukaisesti
jo 40 eurolla kuukaudessa, pienimmät äitiys-, isyys-, vanhempainpäivärahat ja sairauspäi-
värahat 80 eurolla kuukaudessa, niin nämä olivat juuri niitä oikeudenmukaisia ratkaisuja,
joissa kohdennettiin perusturvaa sinne, missä sitä kaikkein eniten tarvitaan. Lääkekuluja
pienennetään alentamalla vuosiomavastuuta, ja tämä on juuri oikea kohdennus.

Koulutuksesta nostan ainoastaan toisen asteen oppimateriaalilisän, vähävaraisuusmo-
mentin, joka on 46 euroa kuukaudessa, josta on tässä salissa hyvin hyvin paljon väännetty,
miten saadaan toinen aste aidosti ja oikeasti maksuttomaksi, ja nyt se kohdennetaan niin,
että pienituloiset ja vähävaraiset perheet saavat erityisesti tämän tuen käyttöön.

17.28 Sinuhe Wallinheimo kok: Arvoisa puhemies! Hallitus ansaitsee kiitokset hyvistä
päätöksistä viime viikon kehysriihessä. Kehyskauden kannalta tärkein päätös oli ehdotto-
masti se, että talouden vahvasta ja laaja-alaisesta kasvusta huolimatta hallitus ei sortunut
vaalivuosille tuttuun jakovarapopulismiin. Hallitusohjelmassa pysyttiin, ja hyvä niin. Sa-
malla helpotettiin tulevien päättäjien asemaa 2020-luvun isojen taloushaasteiden edessä.
Toiseksi, aivan kuten monessa aiemmassa puheenvuorossa on todettu, hallitus käytti pie-
nen taloudellisen liikkumavaran vastuullisesti. Merkittäviä panostuksia tehtiin muun
muassa muuntokoulutuksen lisäämiseen, jotta yhä useampi työtön suomalainen voisi pala-
ta työmarkkinoille. Lisäksi hyvä uutinen oli se, että hallitus panostaa viimeisenä vuote-
naan erityisesti ylivelkaantuneiden aseman parantamiseen. Kaikkia näitä toimia tarvitaan,
jotta meidän vaatimatonta työllisyysastetta saataisiin lähemmäksi muiden Pohjoismaiden
tasoa.

Arvoisa puhemies! Kolmas iso kiitoksen kohde on hallituksen kehysriihessä ottamat
rohkeat askeleet Suomen uudistamisessa. Erityisesti iloitsen norminpurussa otetuista isois-
ta ja pienistä askeleista kohti vapaampaa Suomea, ja siitä erityiskiitos meidän dynaamisel-
le norminpurkuryhmälle, jossa mukana olivat muun muassa edustajat Turunen ja Ala-Nis-
silä. [Olavi Ala-Nissilä: Kyllä!]

Yritysten toimintaympäristöä ja työllistämisen edellytyksiä parannetaan nyt muun
muassa poistamalla peruspääomavaatimus osakeyhtiöltä sekä keventämällä yrittäjiä ärsyt-
tävää lupakorttiviidakkoa. Pk-yritysten työllistämiskynnystä halutaan alentaa irtisanomis-
suojaa helpottamalla. Vastaavasti suomalaisten arki helpottuu muun muassa siten, että jat-
kossa ajokortin voi saada jopa kännykkään tai että yleisötapahtumien lupakäytäntöihin on
tulossa helpotuksia. Tämän ohella opiskelun kynnystä madalletaan. Ylioppilastutkintojen
uusimiskertojen rajoitteet poistuvat, ja jatkuva opiskelijavalinta tulee mahdolliseksi kor-
keakouluissa.

Merkittäviä uudistuksia laitetaan vireille myös hallinnon toimintatapojen uudistamises-
sa. Niistä keskeisin on päätös aloittaa hallituksen esitysten laatimisohjeen päivitys. Tässä
yhteydessä huomio pitää kiinnittää EU:sta tulevan sääntelyn kansalliseen soveltamiseen.
Varmuuden vuoksi tehtävästä kansallisesta lisäsääntelystä on päästävä jatkossa eroon.

Arvoisa puhemies! Roomalaisen filosofi Senecan mukaan ihmiset voidaan jakaa kah-
teen ryhmään: niihin, jotka kulkevat edellä ja saavat aikaan, ja niihin, jotka kulkevat jäljes-
sä ja arvostelevat. Tämä viisaus pätee hyvin myös tänään käytyyn keskusteluun ja koko
vaalikauteen. Nykyinen hallitus on halunnut kulkea edellä ja on saanut paljon hyviä uudis-
tuksia aikaan, kun taas erityisesti vasemmisto-oppositio on keskittynyt silmien ummista-
miseen muuttuvan maailman tarpeilta ja täten vastustanut kaikkea.
55



Pöytäkirjan asiakohta PTK 36/2018 vp
Onneksi vastuullisia poikkeuksiakin löytyy. Nostan tässä esille erityisesti edustaja Iha-
laisen tammikuisen pohdinnan siitä, että ammattiyhdistysliike voisi ottaa johtovastuun
työllisyyden kannalta keskeisen paikallisen sopimisen edistämisessä. Lisäksi muun muas-
sa edustaja Skinnari on ainakin aiemmin kannattanut pienten yrittäjien työllistämisen hel-
pottamista henkilöperusteisen irtisanomissuojan sääntöjä rukkaamalla. Tämäntyyppisiä
uudistajia, oppositiouudistajia, Suomi tässä ajassa myös tarvitsee.

17.32 Toimi Kankaanniemi ps:  Arvoisa rouva puhemies! Alkavan kehyskauden ehkä
suurin epävarmuustekijä on sote-uudistus. Kun olemme valtiovarainvaliokunnassa kuun-
nelleet asiantuntijoita talouden näkökulmasta, niin kyllä päivä päivältä on kasvanut järky-
tys siitä, minkälaisen pommin kanssa olemme tekemisissä. [Olavi Ala-Nissilä: Edustaja
liioittelee!] Me olemme saaneet ilmi lähes päivittäin uusia asioita, jotka ovat hintalapul-
taan satoja miljoonia euroja. Muutama esimerkki:

Työterveyshuollon piirissä on valtava määrä suomalaisia. Nyt on mahdollista, että heis-
tä merkittävä osa tulee julkisen terveydenhuollon piiriin sote-uudistuksen kautta. Tämän
kustannusarviota ei kukaan ole rohjennut arvioida.

Opiskelijaterveydenhuollon puolella on samantapainen tilanne. Sieltä saattaa tulla jopa
satojatuhansia opiskelijoita. Tietysti he nykyisinkin ovat osittain julkisen terveydenhuol-
lon piirissä, mutta saattavat tulla tähän sote-järjestelmään ja sitä kautta tuoda sinne arvaa-
mattoman suuren laskun.

Kolmantena ryhmänä ne, joilla on yksityinen vakuutus, saattavat sen irtisanoa. Miksi pi-
tää vakuutusta omilla varoillaan, jos yhteiskunta tarjoaa saman edun julkisin varoin? Siitä-
kin voi tulla erittäin iso lasku tähän järjestelmään.

It-järjestelmän luominen maksaa arvaamattoman paljon. Tiedämme sen, että tällä het-
kellä it-asiantuntijoista on maassa kova puute, ja tässä tarvitaan nopeassa aikataulussa val-
tava porukka tekemään järjestelmiä. Eivät he tule ilmaiseksi. Lisäksi koko järjestelmän
luominen on vaikea työmaa ja aiheuttaa ainakin kertatasolla 1—2 miljardin lisäkustannuk-
set. Tällaisen arvion olemme kuulleet — pitääkö paikkansa, tuskin sekään.

Apotti tuli nyt esille, sen ongelmat ja kustannusvaikutukset.
Edelleen palkkojen harmonisoinnissa on nyt puhuttu jo 700 miljoonasta eurosta viimei-

sen tuomioistuinratkaisun myötä.
Sitten on aika heikosti arvioitu ihmisten käyttäytymisen muutoksia, sitä, tuleeko ylihoi-

toa, joka aiheuttaa kustannuksia, ja niin edelleen.
Kaikista näistä ja monesta muusta mainitsematta jättämästäni asiasta johtuu se, että to-

dellakin hallituksella — tai oikeastaan seuraavalla hallituksella — on sylissään aikamoi-
nen pommi, joka saattaa laueta tämän kehyskauden aikana vuoteen 22 mennessä.

Sote-uudistukseen ja maakuntauudistukseen liittyvissä hallituksen esityksissä valinnan-
vapauksineen ja niin edelleen taitaa olla 2 500 sivua. Noissa esityksissä ei ole näitä kustan-
nuksia arvioitu, ei ihmisten käyttäytymistä, ei näitä mahdollisia muutoksia, jotka saattavat
tuoda nämä satojen miljoonien ja yhteen laskien miljardien kustannukset. Miten hallitus on
tähän varautunut? Se aikoo leikkurilla hoitaa, hallinnollisilla päätöksillä, määrärahakikkai-
lulla, että menot eivät saa kasvaa. Silloinhan, jos näin tapahtuu, palveluja on pakko ajaa
alas. Maakunnat ovat konkurssissa välittömästi, jos tällä tiellä mennään ja hallinnollisin
päätöksin edetään, tai sitten jätetään ihmiset hoitamatta, mikä on perustuslain 19 §:n vas-
taista. Näin ei voida tehdä.
56



Pöytäkirjan asiakohta PTK 36/2018 vp
Tämä on suuri kysymys, jota todellakin eduskunnan pitäisi kiireesti tarkastella. Valtio-
varainvaliokunta on pyytämässä — toivon mukaan lähipäivinä — ministeriöltä selkeät las-
kelmat, arviot näistä kustannuksista ja uudistuksen kokonaiskustannuksista. Hallituksen
tulee antaa eduskunnalle perustellut arviot uudistuksen kustannuksista, jokaisen uudistuk-
sen kustannuksista ja ennen kaikkea tämän uudistuksen, joka on kooltaan historiallisen
suuri ja koskettaa koko kansaa, koska tässä uudistuksessa on kysymys meidän terveydestä
ja sosiaalisesta hyvinvoinnista. Se ei saa mennä niin, että yksityiset kansainväliset yrityk-
set vievät rahat ja järjestelmä pettää julkisen talouden puolelta.

17.38 Ozan Yanar vihr: Arvoisa puhemies! Tulin tänne hallituksen puolelle puhumaan
— yleensä puhun tuosta toisesta puhujapöntöstä — mutta valitettavasti tässä on enää kol-
me hallituksen edustajaa jäljellä. Toivottavasti muutkin kuulevat tv-kameroiden ja muiden
tapojen kautta, ja tämä toki jää myös pöytäkirjoihin.

Arvoisa puhemies! On siis totta, että Suomen talouskehitys on ollut vahvaa. Se on ihan
totta, mutta on aiheellista kysyä, kuinka suuri osa tästä on hallituksen ansiota. Ja tämä on
vakava kysymys muun muassa edustajille, jotka täällä istuvat: mitä tämä hallitus on tällä
kaudella oikein tehnyt? Hallitus on tehnyt muutamia pieniä toimia, sitten hallitus on tehnyt
kiisteltyjä toimia, kuten aktiivimallin ja kikyn, mutta ei mitään, joka olisi saanut tämän ta-
loudellisen tilanteen seuraavalle tasolle. Te olette olleet todella onnekkaita siinä, että maa-
ilmantalous on ollut isona apuna, kun mietitään Suomen talouden kehittymistä. Te olette
olleet hyvin onnekkaita, ja tämä on auttanut valtavasti Suomea. On hyvä, että se on autta-
nut Suomea, mutta kuinka paljon tämä on teidän ansiotanne, se on toinen kysymys.

Hyvistä talousluvuista te olette saaneet hyviä iskulauseita, mutta mieleen muistuvat hal-
lituksen toimien sijaan ne suuret uudistukset, jotka ovat jääneet tekemättä, esimerkiksi per-
hevapaauudistus, yritystukileikkausten epäonnistuminen. Eli mieleen muistuvat ne uudis-
tukset, joita te ette ole saaneet aikaiseksi. Toki tulee mieleen myös tämä sote-uudistus ja
sen tilanne, jossa te tavoittelette 3 miljardin säästöjä mutta jossa lopputulos voi aika mo-
nen asiantuntijan mielestä olla niin, että se ei tuo säästöjä, vaan se voi jopa lisätä menoja.

Itse asiassa nyt, kun puhutaan kehysriihestä, te olette laittamassa pieniä laastareita esi-
merkiksi eriarvoisuuden torjuntaan. Se on hyvä asia, mutta ne eivät ole todellakaan riittä-
viä. Teidän kaikki toimenne, joilla eriarvoisuutta on syvennetty, pysyvät: subjektiivisen
päivähoito-oikeuden rajaaminen, leikkaukset peruskouluista ja niin edelleen. Suomi an-
saitsisi paljon parempaa, inhimillisempää ja kunnianhimoisempaa talouspolitiikkaa.

17.41 Mats Löfström r: Ärade fru talman! Den höga arbetslösheten och låga sysselsätt-
ningsgraden i vårt land är det största hotet mot vårt välfärdssamhälle. Jag vill berömma re-
geringen för att man haft fokus på sysselsättningen i ramrian. Sysselsättningsgraden måste
upp, och 72 procent kommer mycket snart att vara otillräckligt som målsättning eftersom
den demografiska utvecklingen i kombination med låga födelsetal och utflyttning av ung
högutbildad arbetskraft och relativt låg arbetskraftsinvandring snabbt ökar på försörjnings-
kvoten. 

Det här var den sista egentliga ramrian under regeringsperioden. Därför var det inte att
vänta några nya förslag på större strukturella reformer, även om tidpunkten för att göra
dem nu i övrigt är rätt. Det är mycket enklare att göra strukturella reformer då ekonomin
växer och den privata sektorn skapar många nya jobb som nu. Jag hoppas att regeringsför-
57



Pöytäkirjan asiakohta PTK 36/2018 vp
handlingarna efter nästa riksdagsval kommer att ha kraftigt fokus på sysselsättningen, ar-
betsmarknaden och strukturella reformer, inklusive en familjereform.

Det är positivt att ramrian beslutat att arbetsförmedlingen föreslås få mer resurser. Det är
alldeles uppenbart att det här är en stor flaskhals i vårt land. Vår arbetsförmedling har min-
dre resurser i jämförelse med övriga nordiska länder. I synnerhet från Danmark finns det
mycket att ta lärdom av. Den aktiva arbetsförmedlingen är en hörnsten i deras flexicurity-
modell.

I februari fanns 138 500 lediga jobb vid arbets- och näringsbyråerna. Andelen lediga
jobb är dock i praktiken ännu större eftersom ett växande antal lediga platser inte alls an-
mäls till byråerna. Finlands jubileumsfond Sitra har tidigare uppskattat att antalet lediga
jobb är betydligt större än den offentliga statistiken. Eftersom allt mer rekrytering sker via
headhunters och personliga kontakter syns dessa lediga jobb inte i statistiken. 

Med tanke på den utvecklingen och att många jobb aldrig anmäls till arbets- och närings-
byråerna är det inte tillräckligt att enbart skjuta till mera resurser, även om det i sig är bra.
Arbetsförmedlingen borde också reformeras och förnyas så att den blir bättre på att coacha,
ställa krav och snabbare få in dem som förlorat jobbet till en ny arbetsplats eller utbildning.
Här tror jag att privata aktörer kunde vara ett bra komplement till den offentliga arbetsför-
medlingen. 

Regeringens förslag till ändring av arbetsavtalslagen för mindre företag är också väl-
kommet då det sannolikt kommer att göra steget mindre för småföretag att anställa. Det är
ett viktigt och konkret stöd för småföretag.

Ärade talman! Ett stort problem på den finländska arbetsmarknaden är att så många män
över 50 år är utan arbete. Det är en utsatt grupp som ofta blir friställda i samband med sam-
arbetsförhandlingar. Det här är ett stort problem eftersom denna grupp varit sårbar och lätt
fallit ut från arbetsmarknaden. Det är något Finland inte har råd med. Just eftersom vi har
låga födelsetal, relativt liten arbetskraftsinvandring och en gammal befolkningsstruktur be-
höver denna grupp också hållas kvar i arbetet. Då man fyllt 55 år är man inte på något vis
gammal, man har många goda år kvar i arbetslivet, eller till och med en hel karriär att kun-
na göra fortfarande. Det skulle vara intressant att höra om regeringen funderat på åtgärder
för hur man bättre ska hålla kvar denna grupp i arbetslivet och minska sårbarheten för just
den här gruppen. Arbetslöshetssiffrorna för denna grupp är betydligt större i vårt land än i
exempelvis Sverige.

Arvoisa rouva puhemies! Maamme työllisyystilastoissa on nähtävissä suuria alueellisia
eroja. Ahvenanmaalla työllisyysaste on yli 80 prosenttia, myös Pohjanmaalla työllisyysas-
te on korkea, 75 prosenttia, kun taas vastaava luku koko maassa on keskimäärin 70 pro-
senttia. Aikooko hallitus tarkastella suurten alueellisten erojen syitä ja taustatekijöitä?
Onko eri alueilla olemassa parhaita käytäntöjä, joita voisi lainata?

Ärade talman! Avslutningsvis: Det skulle vara viktigt att lära av varandra och se om man
kan ta lärdomar från de orter där man lyckats bäst med att få upp sysselsättningen. Syssel-
sättningen är en ödesfråga för vårt land.

17.46 Sirkka-Liisa Anttila kesk: Arvoisa puhemies! Täällä on jo pitkään käyty keskuste-
lua hallituksen kehysriihen tuloksista, ja sen takia keskitynkin tässä maatalouteen ja sitten
vähän eduskunnan työtapoihin tai työskentelyyn täällä.
58



Pöytäkirjan asiakohta PTK 36/2018 vp
Maatalouden vakavaan kannattavuuskriisiin tuotiin kehysriihessä helpotuksia lisäämäl-
lä luonnonhaittakorvauksiin 10 miljoonaa euroa, jottei niitä tarvitse leikata. Lisäksi tauti-
vapauden turvaamiseksi kehysriihessä päätettiin lisätä Eviran ja Tullin resursseja afrikka-
laisen sikaruton torjuntaan.

Hallituksen tavoitteena on, että satovahinko- ja kasvintuhoojavakuutukset vapautuisi-
vat verosta. Tätä valmistellaan parhaillaan valtiovarainministeriön työryhmässä. Viljelijöi-
den taloudellinen tilanne on edelleen erittäin vaikea. Katopellot muistuttavat viime syksyn
kurjasta tilanteesta. Hallitus on 25 miljoonalla eurolla tulossa vastaan tuottajien ahdinkoa.
Se on erittäin tervetullutta, mutta rehellisyyden nimissä on pakko todeta, että lisää tarvit-
taisiin. Siksi toivonkin, että tulevassa hallituksen budjettiriihessä syksyllä katsotaan, onko
mahdollista vielä löytää viljelijöille vastaantuloa, koska se olisi todella tarpeen. Toivotta-
vasti nyt alkava kevät on sääolosuhteiltaan parempi, että päästäisiin kunnon kasvun al-
kuun.

Arvoisa puhemies! Pääministeri Sipilän hallitus on kyennyt päätöksillään tasapainotta-
maan valtiontalouden, vaikka tehdyt päätökset ovat olleet kovia. Nyt niitä päätöksiä on
kyetty pahimpien epäkohtien osalta korjaamaan tässä kehysriihessä. Tätä työtä tarvitaan
vielä jatkossakin. Oikeudenmukaisuus, heikommista huolehtiminen mittaa koko hyvin-
vointiyhteiskuntamme toimintakykyä.

Tässä yhteydessä haluan muistuttaa, että viikonlopun kierroksilla tuolla maakunnassa
tuli nimittäin selkeää palautetta eduskunnan keskustelukulttuurista. Liian moni sanoi mi-
nulle, että en enää katso kyselytunteja enkä muutenkaan katso politiikkaa, koska tuntuu sil-
tä, että täällä liian paljon riidellään. Siksi toivon, että me kunnioittaisimme toinen toisiam-
me debateissa ja puheenvuoroissamme, koska se puolestaan mittaa omaa arvovaltaamme
kansalaisten ja äänestäjien silmissä.

Meiltä poliitikoilta odotetaan ei toistemme sättimistä vaan asiaperusteista ja rakentavaa
yhteistyötä tavoitteena edistää yhdessä tehden Suomen kansalaisten parasta. Oppositiokin
voi isänmaatamme rakentaa antamalla rakentavaa kritiikkiä hallituksen esityksiin, mutta
sen sijaan se, että kaikki ammutaan alas, ei ole sitä, mikä on oikein. Kansalaisille on tullut
sellainen kuva, että nyt kaikki, mitä hallitus on tehnyt, on opposition silmissä kaikkea muu-
ta kuin hyväksyttävää. Tämä tapa vie opposition toiminnalta uskottavuuden. Sitä kannat-
taa miettiä.

Oma vaihtoehto hallituksen politiikalle onkin oppositiolle paras tapa haastaa hallitusta.
Suosittelen, että meistä jokainen hakee rakentavan keskustelukulttuurin eväät kansanval-
lan uskottavuuden lisäämiseksi, koska tämän talon arvostuksesta riippuu suoraan se, miten
kansalaiset vaaleihin lähtevät. Siitä meillä kaikilla on yhteinen vastuu. — Kiitoksia.

17.50 Ritva Elomaa ps: Arvoisa puhemies! Aivan kuten edustaja Anttila sanoi, on hyvä,
että käymme luontevasti hyvää keskustelua myös kehysriihestä — positiiviset asiat esille
ja tietysti ne aukot ja ongelmakohdat myös, tasapuolisesti.

Olihan tässä hallituksen esityksessä, kehysriihessä, hyväkin asioita mutta hyvin pieniä
siivuja moneen tahoon, joten mikään ei tule kunnolla hoidetuksi. Kehysriihi ei liikaa posi-
tiivisia yllätyksiä tarjonnut, valitettavasti. Hallituksen rikkaita suosiva, EU- ja maahan-
muuttomyönteinen politiikan linja sai jatkoa. Sen sijaan tavalliset työssä käyvät ja köyhät
kansalaiset eivät kehysriihen päätöksistä paljoa kostuneet.

Hallituksen julkisen talouden suunnitelmassa nähdään väestön ikärakenne uhkana ja to-
detaan talouden kasvun jäävän tuottavuuden kasvun varaan. Muun muassa tästä johtuen
59



Pöytäkirjan asiakohta PTK 36/2018 vp
hallitus ei usko, että nykyisen lainsäädännön mukaiset kansalaiselle tarjottavat palvelut ja
etuudet olisivat enää mahdollisia pitkällä aikavälillä. Näin keskusta—oikeisto-hallituk-
semme perustelee säästötoimiaan. Turhaa joukkojen on lähteä kentälle, jos on jo ennen al-
kuvihellystä liikenteessä tappiomielialalla. Ymmärrän, ettei mahdottomia sovi kuvitella ja
pilvilinnoissa leijailla, mutta on tehtävä sellaisia päätöksiä, jotka mahdollistavat pitkällä
tähtäimellä mahdollisimman monelle suomalaiselle mahdollisimman hyvän elämänlaa-
dun. Oikeudenmukaisempaa politiikkaa haluaisin.

Hallituksen säästöt vaikuttavat kipeästi monen suomalaisen arkeen. Hallitus näkee hy-
vinvointiyhteiskunnan palvelujen rahoittamisen riskit suurena uhkakuvana, mutta sen si-
jaan Euroopan unionin mukana kasvavia talousvastuita vähätellään. En voi ymmärtää tätä
yksisilmäistä EU-myönteisyyttä, jossa uhat ja riskit halutaan lakaista vähin äänin maton al-
le.

Hallitus harjoittaa ylipäätänsä melko löysää ja vastuutonta maahanmuuttopolitiikkaa.
Turvapaikanhakijoihin liittyvät menot ovat valtavat, ja monia välillisiä kustannuksia on
miltei mahdoton arvioida. Lisäksi hallitsemattomasta maahanmuutosta seuraa yhteiskun-
nallisia ongelmia, ja tämä pitää ottaa todella vakavasti. Peräänkuulutamme kehysvaihtoeh-
dossamme, me perussuomalaiset, tehokkaampaa palautusjärjestelmää maahanmuuttajille,
jotka ovat saaneet kielteisen päätöksen, ja myös kielteisen turvapaikkapäätöksen saanei-
den talteenottoa, kun he ovat vaaraksi yhteiskunnalle.

Perussuomalaiset puolustavat suomalaista työtä ja yrittäjyyttä. Olemme erityisesti pien-
ten ja keskisuurten yritysten asialla, koska ne muodostavat pohjan talouskasvulle ja luovat
työpaikkoja. Meillä ei ole varaa kampittaa aloittelevia yrityksiä byrokratialla ja verotuksel-
la, sillä täältä valuu jo nyt liikaa liiketoimintaa Viron suuntaan. Esitämme kehysvaihtoeh-
tomme työllisyys- ja yrittäjyyspaketissa muun muassa arvonlisäverovelvollisuuden alara-
jan nostoa ja Viron yhteisöveromallin kokeilua sekä kannatamme parannuksia yrittäjien
työttömyysturvaan. Vastustamme työmatkakustannusten kasvattamista esimerkiksi haitta-
verolla. Työvoiman liikkuvuus on tärkeä asia. Autoiluun liittyvät kustannukset voivat han-
kaloittaa osaajien rekrytointia esimerkiksi Uudenkaupungin autotehtaan tapauksessa.

Arvoisa puhemies! Kannatamme kehysvaihtoehdossamme lisäksi kansaneläkeindek-
siin sidottujen tukien indeksikorotusta, eläkeläisten verotuksen keventämistä, omaishoi-
don tuen verovapautta ja lääkekorvausten omavastuun poistamista pienituloisilta.

Myös rintamaveteraanien ja sotainvalidien tulisi olla samalla viivalla kuntoutuksen ja
korvausten osalta. Nyt on korkea aika huomioida meidän sotiemme veteraanit. Heitä on
enää 11 000. Me emme voi odottaa seuraavaa lisätalousarvioaloitetta, joka antaisi lisää so-
tiemme veteraaneille rahaa. He eivät voi odottaa enää yhtään ylimääräistä päivää eivätkä
seuraavaa kehysriihtä.

Kannatamme kehysvaihtoehdossamme monia erittäin hyviä asioita, jotka koskevat
ikäihmisiä. Mutta myös nuorten syrjäytyminen on vakava asia, ja sen ehkäisyyn pitää pa-
nostaa. Nuorten hyvinvointiin on satsattava, sillä heissä on Suomen tulevaisuus. Syrjäyty-
minen tulee yhteiskunnalle kalliiksi myös muutenkin kuin rahassa mitattuna. Kehysvaih-
toehdossa nostimme esille nollatoleranssin koulukiusaamiseen ja nuorten mielenterveys-
palveluihin panostamisen keinoina ennaltaehkäistä syrjäytymistä.

Arvoisa puhemies! Aivan lopuksi: Perussuomalaiset ajavat inhimillistä ja oikeudenmu-
kaista politiikkaa. Toivotaan, että hallituskin ajaisi. — Kiitos.
60



Pöytäkirjan asiakohta PTK 36/2018 vp
17.55 Eero Lehti kok: Arvoisa rouva puhemies! Pitkään olen miettinyt, mitkä olisivat ne
kaksi asiaa, jos hyvä haltija antaisi minulle voimaa ratkaista ne. Silloin tulee mieleen tie-
tysti koko kansakunnan menestyminen.

Olen päätynyt siihen, että ensimmäinen, jonka ratkaisisin, olisi rakenteellisten ongel-
mien siltä osin kasvua heikentävä vaikutus, joka koskee verotuksen vinouttavaa vaikutusta
koko siihen pääomaan, joka Suomessa on käytettävissä. 

Listaamattomat yhtiöt, joita ovat käytännöllisti katsoen kaikki osakeyhtiöt, ovat niitä,
jotka palkkaavat lisää työvoimaa ja joista tulee seuraavan vuosisadan menestystarinoita,
useimmista, parhaimmista, pörssiyhtiöitä, ja niistä parhaista varmasti kansainvälisesti me-
nestyviä. Nykyinen listaamattoman yhtiön verokohtelu kaksinkertaistuu siinä vaiheessa,
kun yhtiön nettovarallisuuden 8 prosentin yli jaetaan osinkoa tai sitten osingonsaajan koh-
dalla yritetään saada 50 000 vuotuinen määrä. Tämä tarkoittaa, että siinä vaiheessa verotus
kaksinkertaistuu, jos sitä katsotaan omistajan kannalta. Ja käytännössä kaikki omistajat
ryhtyvät miettimään siinä tilanteessa, kun pääomaa on irrotettavissa yhtiöstä, kannattaako
panna yhtiöön lisää vai kannattaako käyttää pääoma johonkin muuhun.

Kun tämä osinkojen verotus on progressiivista, samaan aikaan esimerkiksi kiinteistö-
tuottojen verotus on lineaarista ja kiinteistöjen ostossa voidaan käyttää kiinteistöjä vakuus-
arvona, jolloin pääomaa suhteessa listaamattomaan yhtiöön tarvitaan tuntuvasti vähem-
män. Tämä kiinteistön tuotto omalle pääomalle ylittää pääsääntöisesti 10 prosenttia, siis yli
sen 8 prosentin, jonka verottaja sallii yksinkertaisella verotuksella nostettavaksi. Tämä
johtaa siihen, että pääomat eivät kasva listaamattomissa yhtiöissä sitä vauhtia kuin olisi
suotavaa, vaan kiinteistömarkkinoilla tällä hetkellä yksiöiden hintataso johtuu osittain sii-
tä, että pääomaa hakeutuu paremmin tuottaviin asuntosijoituksiin, mitä sitten tukee vielä
valtion asuntopolitiikan vuokratukijärjestelmä. Tämä on vakava virhe. Pääomaa tarvitaan,
jotta kasvua saadaan. Jokainen uusi työntekijä käytännössä vaatii enemmän pääomaa kuin
vanha, jotta tuottavuutta voidaan ylläpitää. Tarvitaan parempia koneita, parempaa koulu-
tusta et cetera ja niin edespäin.

Viro, kilpailijamaamme, on ratkaissut verotuksen toisella tavalla. Siellä lähdetään siitä,
että yritys saa pitää voittonsa, jos eivät myöskään osakkaat ota sieltä osinkoja. Käytännös-
sä tämä tarkoittaa paljon nopeampaa kasvumahdollisuutta, paljon parempaa rahamarkki-
natilannetta, eli ulkopuolinen rahoittaja antaa, koska omavaraisuus on paljon parempi, ja
todellisuudessa myös valtio ottaa sillä riskillä, joka syntyy siis siitä, että se saisi osinko-
tuottoja vastaavan verosumman riskin kantaakseen osittain. Tämä kasvuvauhti, jos sen las-
kee 10 vuodelta verrattuna suomalaiseen verotukseen, on merkittävästi nopeampi.

Täällä muistaakseni edustaja Kari viittasi tähän Viron veromalliin. Se on hyvä signaali
siitä, että sitä ei ole kokonaan unohdettu. Kansainvälinen kehitys menee koko ajan siihen
suuntaan, että yhtiöstä otettu yhtiövero kevenee sen takia, että yhtiöihin saataisiin enem-
män omaa pääomaa ja enemmän riskinkantokykyä ja kasvua. Viron veromalli kannattaisi
ottaa vakavasti pohdittavaksi, mutta nämä asianosaiset, jotka Suomessa valmistelevat, ve-
toavat hyvin useasti siihen, että valtio ei saisi mitään. Valtion kannalta ansiotulosta saatu
verotus on myös siinä tapauksessa turvaava valtiolle, että yhtiö tekee negatiivista tulosta eli
ei maksa lainkaan yhtiöveroa. Sitä paitsi ansiotuloista syntyvä verokohtaanto tulee heti
eikä puolentoista vuoden päästä, kuten osinkotuloja vastaava verosumma. Suomi on jää-
nyt jälkeen tässä. Tätä varmaan yritettiin kehysriihessä, mutta rahkeet eivät oikein tainneet
riittää.
61



Pöytäkirjan asiakohta PTK 36/2018 vp
Toinen asia, jota tältä hyvältä haltijalta toivoisin, olisi, että vihdoinkin Suomen työmark-
kinat tehtäisiin elastisemmiksi, jotta nuoret pääsisivät töihin, voisivat näyttää omaa osaa-
mistaan ja saada siten elämästä kiinni. Täällä on viitattu aina syntyvyyteen asti. Ilman työ-
tä ei synny kyllä samassa määrin menestystä, ja Suomessa ilmeisesti tämä yleissitovuus ja
työehtosopimusten yhteisvaikutus on niin suuri, että 10 prosentilla koko työvoimasta on
vaikeuksia silloin tällöin tai pysyvästi päästä työmarkkinoihin kiinni.

18.01 Merja Mäkisalo-Ropponen sd:  Arvoisa puhemies! Ensinnäkin haluan kiittää
edustaja Anttilaa keskustelukulttuuriamme koskevasta viestistä. Minä olen täysin samaa
mieltä hänen kanssaan, mutta tietysti viestin tuominen vain opposition edustajille ei minus-
ta ollut oikein, koska minun mielestäni jokaisen meistä, olimmepa oppositiossa tai halli-
tuksessa, jokaisen kansanedustajan, on syytä katsoa peiliin. Asioista voidaan olla hyvin na-
pakastikin eri mieltä, ja siitä huolimatta voimme kunnioittaa toinen toisiamme ja toinen
toistemme ajatuksia.

Mutta nyt sitten tämän päivän teemaan ja omasta mielestäni asialliseen kritiikkiin halli-
tukselle.

Tämän hallituksen keskeisiä tavoitteita ovat koko hallituskauden olleet kaiken mahdol-
lisen yksityistäminen ja toimintojen markkinaehtoistaminen ja palkansaajien ja palkansaa-
jajärjestöjen aseman heikentäminen, ja tämä näkyy mielestäni hallituksen viimeisimmässä
kehysriihen tuotoksessa.

Valitettavasti hallituspolitiikka on johtanut myös eriarvoistumisen kasvuun. Se näkyy
erityisesti työn ulkopuolella olevien elämäntilanteen vaikeutumisena. Työttömät ja eläke-
läiset tuntuvat erityisesti olevan hallituksen hampaissa. Kasvu ei tunnu kuuluvan ainakaan
heille. Työttömiä rankaisevan aktiivimallin korjaustoimenpiteet eivät poista mallissa ole-
vaa perusongelmaa. Turvaa leikataan jatkossakin niiltä, joille ei toimia tai töitä tosiasialli-
sesti ole olemassa. Aktiivisuuteen hyväksyttävien koulutusten laajentamiset ja TE-toimis-
tojen resurssilisäykset eivät tule muuttamaan sitä asiaa, että kaikkein eniten henkilökoh-
taista tukea, ohjausta ja rinnalla kulkemista tarvitsevat pitkään työttömänä olleet jäävät
työn ja palvelujen ulkopuolelle, ja heille sitten kohdistuu sanktioita.

Pienet nyt luvatut, sinällään hyvät parannukset heikoimmassa asemassa olevien tilantee-
seen eivät kokonaiskuvaa muuta. Esimerkiksi 9 euron korotus takuueläkkeeseen tai lääke-
katon laskeminen 5 miljoonalla eurolla ovat mitättömiä toimia hallituskaudella tehtyjen
leikkausten ja indeksijäädytysten rinnalla. Nyt kun taloudessa menee hyvin, vähintä, mitä
hallitus olisi voinut tehdä, on vuodenvaihteessa tehtyjen perusturvan indeksijäädytysten
kompensoiminen ja ensi vuodelle suunnitelluista indeksijäädytyksistä luopuminen. Suo-
men sosiaali ja terveys ry:n laskelmien mukaan tämä olisi maksanut 200 miljoonaa euroa.
Hallituksen mielestä kasvu ei kuitenkaan kuulu kaikille, ainakaan työelämän ulkopuolella
oleville.

Kaikki, siis myös hallitus, ovat nyt viime aikoina olleet huolissaan pienestä syntyvyy-
destä. Totta on, että se haastaa hyvinvointiyhteiskunnan huoltosuhdetta ja kantokykyä.
Lasten saaminen ja perheen perustaminen on aina ihmisen oma valinta, mutta siitä huoli-
matta meidän on uskallettava kysyä, onko suomalaisessa yhteiskunnassa joitakin tekijöitä,
jotka saavat nuoret aikuiset epäröimään lasten hankkimista. Monet perheet selvitysten mu-
kaan kokevat, että työelämää koskevat muutokset ja epävarmuus heijastuvat perheenperus-
tamispäätöksiin. Perheen ja työn yhteensovittaminen on erityisen hankalaa epätyypillistä
työaikaa tekeville ja määräaikaisissa työsuhteissa työskenteleville. Myös epävarmuus työn
62



Pöytäkirjan asiakohta PTK 36/2018 vp
kestosta ja toimeentulon pysyvyydestä saa monet nuoret aikuiset pohtimaan, onko elämän-
tilanne sopiva perheen perustamiselle. Tämän me tiedämme eri selvityksistä, mutta mitä
hallitus tekee? Heikentää edelleen työsuhdeturvaa, laillistaa nollatuntisopimukset ja hel-
pottaa erityisesti nuorten aikuisten työntekijöiden irtisanomista sekä edistää työsuhteiden
määräaikaisuutta — siis yhä repaleisempaa työelämää. Hallituksen toimet ovat sellaisia,
että yhä useampi nuori aikuinen miettii, onko järkevää perustaa perhettä näin epävarmaan
tilanteeseen. Ja lisäksi EU:n perusoikeuskirjan artikla 21 kieltää ikäsyrjinnän, joten olen
miettinyt sitä, onko 30 vuoden ikäraja hallituksen esityksessä syrjivä.

Lopuksi, arvoisa puhemies: Ei varhaiskasvatukseen suunnattu 10 miljoonan euron tasa-
arvoraha eikä edes huomenna keskusteluun tuleva uusi varhaiskasvatuslaki poista niitä va-
kavia ongelmia varhaiskasvatuksen laadussa, joita tämän hallituksen säästöt ovat sinne ai-
heuttaneet. Olisin kyllä toivonut ja odottanut, että edes tämän virheen hallitus olisi voinut
korjata. Varhaiskasvatus on tulevaisuuden investointi, mutta vain laadukas varhaiskasva-
tus on sitä. Liian suuret ryhmäkoot ja varhaiskasvatuksen eriarvoistuminen ovat yksi vaka-
vimmista tämän hallituksen tekemistä virheistä, joiden seurauksia joudutaan korjaamaan ja
maksamaankin pitkälle tulevaisuuteen. Huomenna keskusteluun tuleva lakiuudistus ei laa-
tua voi turvata, jos ryhmäkoot ovat liian suuria tai jos varhaiskasvatuksen laajuus riippuu
vanhempien työmarkkina-asemasta. — Kiitos.

18.06 Olavi Ala-Nissilä kesk: Arvoisa puhemies! Tässä kommentoin lyhyesti käytyä kes-
kustelua. Edustaja Mäkisalo-Ropponen tässä puhui edellä. Te olette tulevaisuusvaliokun-
nassa, siellä meille sanotaan, että maailma muuttuu seuraavan 20 vuoden aikana enemmän
kuin se muuttui edellisen 200 vuoden aikana. Näissä teidän puheissanne jää tämä huomi-
oimatta, että maailma nyt muuttuu, työ muuttuu. Me elämme aika paljon muuttuvassa maa-
ilmassa. Sellainen retoriikka, jossa vain kritisoidaan hallitusta, miksi ei tätä ja tätä tehdä, ja
unohtuu suuri kuva, ei kovin pitkälle tässä keskustelussa vie.

Todella talouden suuri kuva on se, että Suomi oli tämän vaalikauden alussa menossa jat-
kuvien leikkausten tielle. Talous näivettyi vuodesta vuoteen, eli talouskasvu pieneni. Jos
sitä tietä olisi jatkettu, niin se olisi ollut jatkuvien leikkausten tie, vähän Kreikan tie. Sen ta-
kia me tarvitsimme nopeasti hyvän käänteen. Suuri kuva on se, että se käänne on ollut no-
peampi kuin voitiin ajatella. 

Nyt kysytään, vaikuttaako hallituksen toiminta siihen vaiko ei. Se ei ehkä ole kaikkein
tärkein kysymys, mutta totta kai se vaikuttaa. Mennään kysymään Suomen Pankin asian-
tuntijoilta, onko kilpailukykysopimuksella ollut myönteistä vaikutusta. Totta kai sillä on
ollut myönteinen vaikutus, totta kai, kun meillä on ensimmäistä kertaa Suomessa strategi-
nen hallitusohjelma, joka pyrkii juuri muutokseen, saamaan talouden ja työllisyyden kas-
vuun, saamaan julkisen velkaantumisen taittumaan, edistämään biotaloutta, toteuttamaan
sote- ja maakuntauudistuksia ja ottamaan käyttöön näitä uusia toimintatapoja, kuten byro-
kratian purkamista, digitalisaatiota ja niin edelleen. Tämän ohjelman hyvin määrätietoinen
toteuttaminen on luonut tulosta. Se on ollut tärkeätä. 

Totta kai myöskin se, mikä maailmalla tapahtuu, aina Suomen talouteen vaikuttaa. Eri-
tyisen tärkeätä on, että meidän vientimme on lähtenyt vetämään. Suomi on erittäin vienti-
vetoinen maa. Me emme nouse itseämme hiuksista ylös vetämällä, vaan totta kai tarvitaan
kilpailukykyä ja näitä muutoksia työmarkkinoilla.

Kun nuoret miehet syrjäytyvät, ehkä asumaan täällä Helsingissä pahimmillaan sinne si-
joittajan 20 neliön kämppään, ja syrjäytyvät koko elämästä, se on heidän kannaltaan erit-
63



Pöytäkirjan asiakohta PTK 36/2018 vp
täin huono asia. Siitä ei hyödy kukaan muu kuin se sijoittaja, joka saa asumistukea valutet-
tua itselleen. Minusta on erittäin tärkeätä, että ihmisille, nuorille miehille, saadaan työtä ja
sillä tavalla heidät tähän elämän syrjään kiinni.

Todella, paitsi että tämä talouskasvu on nyt voimakasta, tavallaan me teemme aika mah-
dottomasta mahdollisen Suomessa, saavutamme tämän työllisyysasteen. Vielä runsas vuo-
si sitten täällä kritisoitiin, että hallituksen työllisyys- ja taloustavoitteet ovat epärealistisia.
Se oli oppositiolta kuultu lause. Eivät ne ole olleet epärealistisia. Ne todella tavoitetaan.
Tulee se 110 000 työpaikkaa, saadaan julkistalous hyvälle uralle. Huomionarvoista on
myöskin se, että kokonaisveroaste kääntyy selkeästi laskuun. Yksi virhe, mikä viime vaa-
likaudella tehtiin, oli se, että kun ei pystytty säästämään, niin verotusta meillä kiristettiin.

Tässä keskustelua jos kommentoin, niin esimerkiksi vaalien allahan kaikilla puolueilla
oli omat säästölistansa. Sosiaalidemokraattisella puolueellakin oli 3 miljardin säästölista.
Mihin se yhtäkkiä hävisi? Yhdessä yössä se hävisi, talouspolitiikan linja. Ei tarvinnutkaan
enää mukamas säästää. Eihän tämä ole uskottavaa. Ja nämä vaihtoehtobudjetit, mitä täällä
eduskunnassa on ollut, eivät nekään ole uskottavia olleet. Siellä on verotuksen kiristämis-
tä. Joka vuosi käydään Suomen Pankin ja Sitran kupilla kertaluonteista tuloa hakemassa.
Eihän se ole uskottavaa.

Tässä minä antaisin oppositiolle haasteen. On erittäin tärkeätä, että kun toimintaympä-
ristö, konteksti, muuttuu, niin toimintamallin ja tämän konseptin pitää muuttua. Eihän
muuten tässä maailmassa, jos sanotaan joka paikkaan ”ei”, päästä eteenpäin.

Kun minä kuuntelen edustaja Li Anderssonia, joskus tulee mieleen se, kun katselin oh-
jelman Venezuelan taloudesta — vähän nyt kärjistän — kun siellä elettiin yli varojen so-
sialistisessa systeemissä, tänä päivänä koko yhteiskunta on romahtanut. 80 prosenttia ih-
misistä elää köyhyysrajan alla. Pahimmillaan juuri tämä yli varojen eläminen johtaa ihmis-
ten kannalta täysin kohtuuttomaan tilanteeseen. 

Vihreiden osalta tietenkin on ongelma se, että kun puhutaan kestävästä kehityksestä,
niin he eivät kuitenkaan sitten ole valmiita säästämään. Jos me säästämme valtiontaloudes-
sa, meidän on pakko säästää kahdessa suurimmassa pääluokassa. Jos sanotaan, ettei kou-
lutuksesta voi ollenkaan säästää, eihän se ole rehellistä puhetta, eikä ole samaan aikaan re-
hellistä puhetta puhua kestävästä kehityksestä, kun ei olla valmiita tekemään välttämättö-
miä uudistuksia ja säästötoimenpiteitä.

Puhemies! Vielä lopuksi totean, että tämä normienpurkuharjoitus, mihin edustaja Wal-
linheimo viittasi, mitä olemme hallitusryhmissä tehneet, myöskin oman listamme sinne, on
tuottanut nyt hyvää tulosta, kerrankin Suomessa. Aina on puhuttu, että puretaan byrokra-
tiaa. Kerrankin sitä todella tehdään ja saadaan tässäkin tuloksia aikaan.

Puhemies Paula Risikko: Otetaan pari vastauspuheenvuoroa, edustaja Mäkisalo-Roppo-
nen ja edustaja Harakka.

18.12 Merja Mäkisalo-Ropponen sd (vastauspuheenvuoro):  Arvoisa puhemies! Hyvä,
että edustaja Ala-Nissilä nosti esille tulevaisuusvaliokunnan, koska tulevaisuusvaliokun-
nassa asiantuntijat ovat erityisesti korostaneet, että tässä suuressa muutoksessa eläminen ja
siitä selviytyminen edellyttävät panostuksia koulutukseen, tieteeseen, tutkimukseen ja ke-
hittämis- ja innovaatiotoimintaan. Juuri näistä asioista hallitus on säästänyt ja säästää edel-
leen. Esimerkiksi koulutuksen indeksijäädytykset jatkuvat, ja näin vaikeutetaan laaduk-
kaan koulutuksen toteutusta. Koulutukseen kohdennetut säästöt syövät tulevaisuuden
64



Pöytäkirjan asiakohta PTK 36/2018 vp
osaamista ja sitä kautta koko tämän yhteiskunnan kasvupotentiaalia, ja tästä pitää olla to-
della huolissaan. 

18.13 Timo Harakka sd (vastauspuheenvuoro): Arvoisa puhemies! Edustaja Ala-Nissilä
tässä arvosteli opposition vaihtoehtobudjetteja. Tässä on nyt kyllä hyvä muistuttaa keskus-
tan vaihtoehtobudjetista silloin, kun se oli oppositiossa. Sehän rahoitti kaikki hyvät hank-
keensa yhdellä ainoalla tulonlähteellä: 600 miljoonaa euroa piti saada harmaan talouden
vastaisesta taistelusta. Nyt samat henkilöt ovat tuolla meitä moittineet siitä, että huomatta-
vasti pienempiä toiveita itse asetamme tähän tärkeään työhön ja olemme esittäneet 21 koh-
dan listan siitä, miten siitä voisi saada murto-osan siitä, mitä keskusta lupasi.

Kun te nyt kerran olette hallituksessa, niin miksi ihmeessä te ette nyt sitä lupaustanne to-
teuta ja nyhdä sitä yli puolta miljardia euroa harmaan talouden vastaisesta taistelusta? Jol-
lakin tavalla teidänkin nyt tulisi vastata omaan huutoonne, saatikka sitten, kun oppositio-
johtaja Sipilä lupasi, että veroparatiisit suljetaan. Eipä ole paljon näkynyt tästäkään merk-
kejä. 

18.14 Olavi Ala-Nissilä kesk (vastauspuheenvuoro):  Arvoisa puhemies! Kiitoksia vas-
tauspuheenvuoroista.

Edustaja Mäkisalo-Ropposelle totean sen, että kyllä viime vaalikaudella säästettiin kou-
lutuksesta, niin kuin tiedämme. Me olimme siinä tilanteessa, että valtio velkaantui 5—6
miljardia vuodessa. Sehän tarkoittaa sitä, että kun meillä syntyy enää se 50 000 lasta, niin
me otimme velkaa 100 000 euroa per syntyvä lapsi. Sellaisen velkakirjan me laitoimme
mukaan jo siihen äitiyspakkaukseen. [Timo Harakka: Loppuiko se jo? Joko se loppui?] Ei-
hän näin voida tehdä. Sen takia on ollut tärkeätä, että on luotu vakautta ja saatu talous ta-
sapainoon. Nythän me voimme vähän panostaa koulutukseen, mikä todella on tärkeä asia.

Sosiaalidemokraateilla nämä miljardit heittävät. Nyt minä katsoin, että teillä on tämmöi-
nen yleistukimalli esitetty. Erittäin hyvä asia, että harrastetaan tämmöistä uutta mallia,
mutta väitän, että sekin maksaa 2—3 miljardia lisää, eli se ei siinä mielessä ollut kovin ta-
sapainoinen esitys, [Timo Harakka: No, mihin se harmaa talous meni?] mutta siitä voim-
me edustaja Harakan kanssa kyllä tietenkin keskustella ihan erikseenkin. Luulen, että siitä
olisi ihan seminaarin paikka.

Puhemies Paula Risikko: Sitten mennään puhujalistaan.

18.15 Mia Laiho kok: Arvoisa puhemies! Tässä salissa on tänään käyty ja käydään edel-
leenkin keskustelua talouden kehityksestä, mikä näyttäisi olevan kuitenkin oppositiolle
näytelmä, jossa vuorosanat on kirjoitettu valmiiksi tutustumatta lainkaan tehtyihin päätök-
siin. Palautan mieleen joitain asioita, mitä sovittiin kehysriihessä. Siinä ei sorruttu jakova-
rapopulismiin, vaan vastuullinen talouslinja voitti. Julkinen talous on kohentunut sopeu-
tusten ja kasvun myötä. Vahvana jatkuva talouskasvu lisää työvoiman kysyntää, ja työlli-
syys kasvaa nopeammin kuin vuosiin.

Oppositio on kritisoinut myös, ettei hallitus ole vähentänyt eriarvoisuutta eikä pitänyt
huolta heikommista. Näitä puheita ihmettelen, sillä hallitus on nimenomaan näihin asioi-
hin kiinnittänyt huomiota ja tehnyt ratkaisuja, jotka parantavat näiden ryhmien asemaa.
Mutta voidaankin sanoa, että teot ratkaisevat, eivät puheet. Sairauspäivärahaa nostettiin,
myöskin kuntoutusrahaa nostettiin, vanhempainrahaa ja erityishoitorahaa nostetaan. Täs-
65



Pöytäkirjan asiakohta PTK 36/2018 vp
mätoimet indeksikorotusten sijaan kohdentavat varoja nimenomaan niille, jotka sitä eniten
tarvitsevat.

Kehysriihessä tehtiin lapsen koulupolkua vahvistavia ja syrjäytymistä ehkäiseviä monia
uudistuksia. Ensinnäkin varhaiskasvatuksen maksuja on jo aikaisemmin tällä hallituskau-
della laskettu ja nyt sovittiin kehysriihessä tasa-arvon tukemisesta uudella 10 miljoonan
euron tasa-arvorahalla. Rahoitus kohdistetaan haastaville alueille ja sen turvin voidaan esi-
merkiksi pienentää ryhmäkokoja. Lisäksi 5-vuotiaiden maksuttoman varhaiskasvatuksen
kokeilu jatkuu ja laajenee, ja tämä on tärkeätä senkin puolesta, että saadaan kaikki lapset
tasa-arvoiseen asemaan.

Olen todella tyytyväinen myös siihen, että saatiin päätös kielenopetuksen varhaistami-
sesta kaikille ekaluokkalaisille. Tämä on myöskin yksi askel siihen, että saadaan koulutuk-
sellinen tasa-arvo ympäri maata. Suomi on kansainvälinen yhteiskunta, ja pystyäksemme
kehittämään yhteistyötämme ja pienen maan kilpailuedellytyksiä tarvitsemme vahvaa kie-
lipääomaa, ja se on samalla lapselle tie ja mahdollisuus olla tasa-arvoisesti mukana ja osa-
na kansainvälistyvää Suomea.

Hallitus päätti myös parantaa adoptio-, yksinhuoltaja- ja monikkoperheiden perhevapai-
ta. Näin voidaan huomioida perheiden erilaiset tarpeet, ja myös monikkoperheiden osalta
perhevapaisiin saatiin uudistuksia.

Vihreät ovat kuvailleet koulutusuudistuksia ja työllisyystoimia laastariksi avohaavan
päälle, mutta voin vakuuttaa teille kaikille, että hallitus on diagnosoinut nämä oireet ja va-
rannut niihin juuri oikeat täsmätoimenpiteet. Mutta näyttää kuitenkin siltä, että vihreät
laastaroivat omaa kannatustaan toistelemalla samoja leväperäisiä puheitaan. Olisiko siis jo
vihreidenkin aika myöntää, että koko koulutuspolku on uudistettu aina varhaiskasvatuk-
sesta ylempään korkeakoulutukseen asti? Tyytymättömyys on kunnianhimon sytyke. Mei-
dän ei tule kuitenkaan tyytyä saavutettuihin tavoitteisiin. Taloudenhoitoa pitää jatkaa myös
tulevaisuudessa, ja työllisyysaste tulee saada lähivuosien aikana 75 prosentin tasolle.

Rakenteelliset ongelmat eivät ole poistuneet, mutta niihin pyritään vastaamaan uudista-
malla perusteellisesti rakenteita. Sote-uudistus etenee tänä keväänä eduskunnassa, ja sosi-
aaliturvan uudistuksesta näyttää myös löytyvän yhteisymmärrys, kun demaritkin ovat
päässeet samoille linjoille kokoomuksen kanssa.

Myös perhevapaauudistus ja paikallisen sopimisen lisääminen ovat tulevaisuuden vält-
tämättömiä uudistuksia. [Timo Harakka: Seuraavalle hallitukselle!]

Kunnianhimon ei tule sammua koskaan, koska on kyse yhteiskuntamme uudistamisesta.

18.20 Jukka Gustafsson sd: Arvoisa puhemies! ”Vakava viestini Suomen eduskunnalle
on: Suomi elää hyvinvointivaltion alisuoriutumisen aikaa. Emme riittävästi onnistu nosta-
maan heikossa asemassa olevia lapsia ja nuoria hyvinvoinnin ja sosiaalisen nousun kärryil-
le. Tästä kärsivät kaikki.” Näin kirjoitti meille lapsiasiavaltuutettu Kurttila noin kuukausi
sitten, kun saimme lapsiasiavaltuutetun kertomuksen.

No, tähän alisuoriutumisen tilaan kannattaa ottaa perspektiiviä ja sisältöä. Keskeisissä
rooleissahan tässä yhteydessä ovat koulutus ja työelämä. Näen, että peruskoulu, samoin
varhaiskasvatus, tarvitsee sekä uudistumista että lisää resursseja, jotta se kykenee tuke-
maan varsinkin heikoimmista lähtökohdista tulevien lasten kehitystä.

Arvoisa puhemies! Suomessa on nyt käynnissä vilkas keskustelu oppivelvollisuusiän
nostosta. Sosiaalidemokraatit ovat ajaneet asiaa jo pitkään. Viimeisen vuoden—kahden ai-
kana olemme alkaneet saamaan tukea voimakkaasti johtavilta talousasiantuntijoilta ja tut-
66



Pöytäkirjan asiakohta PTK 36/2018 vp
kijoilta. Laajassa koulutuspoliittisessa kannanotossa reilu viikko sitten myös Opettajien
Ammattijärjestö asettui tukemaan oppivelvollisuusiän nostoa.

Oppivelvollisuusiän laajentamiseen kielteisesti suhtautuvat toteavat, että tällainen kaa-
vamainen, yleinen pidentäminen ei ole hyvästä vaan pitäisi keskittyä oppimisympäristöi-
hin ja pedagogiikan kehittämiseen. Näin on pyritty jo tekemään, mutta sekään ei riitä. Eri-
laisia täsmätoimia on kokeiltu ja kehitetty jo vuosikymmeniä. Tästä kaikesta huolimatta
ikäluokasta lähes 10 000 nuorta eli 15 prosenttia jää pelkän peruskoulun varaan. Näin ei
voida jatkaa. Suomessa on oppivelvollisuuden yläikäraja, joka lopettaa eniten tukea tarvit-
sevien lasten tukemisen kaksi vuotta ennen kuin he ovat saavuttaneet YK:n lapsen oikeuk-
sien sopimuksen mukaisen lapsuuden ylärajan.

Professori Roope Uusitalon johtaman talouspolitiikan arviointineuvoston tammikuussa
julkaistussa raportissa esitetään, että koko ikäluokan tulee suorittaa toisen asteen tutkinto.
Arviointineuvoston mukaan iän nosto 18 vuoteen nostaisi merkittävästi toisen asteen tut-
kinnon suorittavien osuutta ja tämä tuottaisi merkittävää hyötyä nuorten työllistymiselle ja
tuloille. Se olisi hyvin kohdentuva ja kustannustehokas tapa parantaa koulutuksen ulko-
puolelle jäävien nuorten työmarkkina-asemaa.

Arvoisa puhemies! Myös kansainväliset tutkimukset tukevat oppivelvollisuusiän nos-
ton positiivisia vaikutuksia. Vielä lisäksi arviointineuvosto on arvioinut ja laskenut tämän
noston tuottavan pitkällä aikavälillä noin 140 miljoonan euron fiskaalisen hyödyn. Uudis-
tus olisi vähintään kustannusneutraali, vaikka siihen sisältyisi myös mittavia panostuksia
opinto-ohjaukseen ja erityisopetukseen.

Haluan korostaa, että tämä muutos vaatii rinnalleen myös peruskoulun, erityisesti ylä-
koulun, kehittämistä. Tältä osin olisin kommentoinut myönteisesti edustaja Multalan ko-
koomuksesta käyttämää puheenvuoroa, kun hän nosti peruskoulun esille. Siis ei ole mi-
kään simsalabim, että vain oppivelvollisuusikää nostamalla päästään hyviin tuloksiin. Pi-
tää myöskin peruskoulua kehittää.

Tämän oppivelvollisuusiän noston tärkein viesti on se, että nuoren paikka on koulussa,
työpajassa, oppisopimuskoulutuksessa. Nykyisessä järjestelmässä 15—16-vuotias lapsi —
korostan: lapsi — voi valita itsensä ulos koulutuksesta. Se ei ole lapsen edun mukaista, ja
sen takia haluan näinkin vahvasti perustella tämän oppivelvollisuusiän korotuksen merki-
tystä. Pinnallisen uudistamispuheen sijaan kaipaamme nyt isoja uudistuksia, jotka vaikut-
tavat vuosien ja vuosikymmenten päähän.

18.25 Jari Ronkainen ps: Arvoisa rouva puhemies! Aivan aluksi haluan kiittää hallitusta
kehysriihen rangaistusten kiristämisen paketista. Paketti sisältää oikeansuuntaisia toimen-
piteitä rangaistustasojen saattamiseksi paremmin vastaamaan kansalaisen oikeudentajua.
Tätä ovat myös perussuomalaiset ajaneet ja vaatineet.

Erityisen merkittävä on esitys sakkojen muuntorangaistuksen palauttamisesta. Vuonna
2008 tehtiin suuri virhe, kun muuntorangaistus poliisin kirjoittamista sakoista poistettiin.
Käytännössä tämä mahdollisti sarjanäpistelijöille vapaat kädet ilman seuraamuksia. Röyh-
keimmät rikolliset olivat jopa repineet saamansa sakot mielenosoituksellisesti poliisin
edessä. Kauppiaiden kertomukset ovat olleet karua kuunneltavaa. Pahimmillaan sama hen-
kilö on jäänyt jopa kolme kertaa kiinni näpistelystä yhden päivän aikana samassa kaupas-
sa. Kaupan alalle on arvioiden mukaan aiheutunut myymälävarkauksista jopa puolen mil-
jardin euron tappiot vuosittain.
67



Pöytäkirjan asiakohta PTK 36/2018 vp
Samoin haluan kiitellä hallitusta myös seksuaalirikosten rangaistustason tiukennuksis-
ta. Perussuomalaiset ovat vaatineet kovempia rangaistuksia lapsiin kohdistuvista seksuaa-
lirikoksista. Jälleen periaate on oikein, vaikka toteutuksessa olisin ankarampi. On oikein,
että lapsen seksuaalisesta hyväksikäytöstä annettavaa enimmäisrangaistusta nostetaan
4:stä 6 vuoteen. Enemmän merkitystä olisi kuitenkin sillä, että vastaavasti myös vähim-
mäisrangaistusta nostettaisiin. Näin ankarammat tuomiot siirtyisivät myös käytäntöön.
Riskinä on, että tuomioistuimet tulevat jatkossa käyttämään lähinnä asteikon alapäätä, niin
kuin tälläkin hetkellä. 

Arvoisa puhemies! Kehysriihessä olisi ollut tekemisen paikka, nimittäin turvapaikanha-
kupolitiikassa. Nyt kasvavien kustannusten edessä levitellään käsiä, ja samalla turvalli-
suusnäkökohdat ovat jääneet retuperälle. Perussuomalaiset ovat vaatineet kielteisen pää-
töksen saaneiden turvapaikanhakijoiden säilöönottoa sekä palautuskeskuksia. Palautus-
keskuksista ei olisi tarkoitus rakentaa vankilamaisia ympäristöjä piikkilanka-aitoineen.
Kielteisen päätöksen saaneet turvapaikanhakijat olisivat aina vapaita poistumaan ja palaa-
maan kotimaihinsa. Kustannuksia tästä syntyisi, mutta maksaahan heidän olemisensa ja
elämisensä täällä nytkin jo jotain. Hallituksen esittämiä hintalappuja, mitä se tulisi kustan-
tamaan, on kyllä mielestäni liioiteltu. Mutta jos tällä toimenpiteellä saataisiin turvapaikan-
hakijoiden rikollisuutta estettyä tai edes yksi terrori-isku ehkäistyä, olisi se panostuksensa
arvoinen. Kesällä Turussa terrori-iskussa menetettyjä henkiä ei voi saada takaisin, mutta
uudet surunäytelmät on kyettävä estämään.

Arvoisa puhemies! Viimeisenä olisin tuonut esiin vielä yhden toimenpiteen, johon oli-
sin toivonut hallituksen tarttuneen, toimenpiteen, jolla olisi oikeusturvan parantamisen li-
säksi myös kansantaloudellinen vaikutus. Puhun vakuutuslääkärijärjestelmän muuttami-
sesta. Tällä hetkellä vakuutusyhtiöillä on viimeinen sana työkyvyttömyyskorvausten päät-
tämisessä hoitavien lääkärien lausunnoista huolimatta. Jos vakuutusyhtiö väistää velvolli-
suutensa vakuutuskorvauksissa, lankeavat vakuutusten, hoidon ja kuntoutuksen aiheutta-
mat kustannukset yhteiskunnalle. Selvitystyöryhmiä on ollut ja mennyt. Viime vaalikau-
della tehtiin lähinnä kosmeettisia muutoksia järjestelmän läpinäkyvyyteen. Tällä kaudella
tulisi olla rohkeutta puuttua vakuutuslääkärijärjestelmän kaikkein kiistanalaisimpiin seik-
koihin. Niitä ovat vakuutuslääkärien mahdollisuus kiistää vammojen syy-yhteydet sekä
valitusprosessien liian pitkä, jopa kymmenien vuosien kesto. Puuttumalla näihin saisimme
Suomea siirrettyä taas pykälän oikeudenmukaisempaan mutta myös taloudellisesti kestä-
vämpään suuntaan.

18.31 Esko Kiviranta kesk: Arvoisa puhemies! Kehysriihessä syntyi useita erinomaisia
päätöksiä, jotka vauhdittavat talouskasvua, vähentävät eriarvoisuutta ja lisäävät oikeuden-
mukaisuutta. Nämä päätökset jatkavat tämän hallituskauden linjaa, jolla on saatu paljon
hyvää aikaan. Talouskasvu, työttömyyden aleneminen ja normien purku ovat kaikki seu-
rausta hallituksen johdonmukaisesta politiikasta, joka on tehnyt tästä maasta kaikille pa-
remman paikan asua.

Yrittäjyys on talouskasvun yksi keskeinen mahdollistaja ja kivijalka. Etenkin pienyrit-
täjien toiminnan helpottaminen on merkittävä tapa lisätä talouden toimeliaisuutta ja tukea
kasvua. Pullonkaulana pienyrittäjällä on usein rekrytointi, sillä työvoimakustannukset ovat
suuret ja irtisanomissuoja on korkea. Tästä syystä on tärkeää, että alle 20 henkilöä työllis-
tävien yritysten toimintaedellytyksiä parannetaan helpottamalla henkilösyihin perustuvaa
68



Pöytäkirjan asiakohta PTK 36/2018 vp
irtisanomista. Tämä on paitsi yrittäjän myös työntekijöiden etu, sillä muutos madaltaa huo-
mattavasti kynnystä palkata uusia työntekijöitä.

Lisäksi mahdollisuus työllistää alle 30-vuotias yli kolme kuukautta yhtäjaksoisesti työt-
tömänä ollut määräaikaiseen työsuhteeseen parantaa työnantajien mahdollisuuksia palkata
työvoimaa ja varmistua pätevyydestä sekä lisää nuorten mahdollisuuksia päästä kiinni työn
syrjään. Muutos on käytännön teko syrjäytymisen ehkäisemiseksi.

Arvoisa puhemies! Pienituloisia ja perheitä ei ole unohdettu. Eläkeläisten takuueläk-
keen korotus ja paljon sairastavien lääkekulujen pienentäminen ovat käytännön tekoja, jot-
ka auttavat heikommassa asemassa olevia. Myös äitiys-, isyys- ja vanhempainpäiväraho-
jen korottaminen helpottaa monen lapsiperheen arkea. Nämä ratkaisut auttavat taistelussa
syrjäytymistä vastaan ja ovat tärkeitä keinoja eriarvoisuuden vähentämiseksi.

Arvoisa puhemies! Sakkojen muuntorangaistuksen palauttaminen on tärkeä periaatteel-
linen päätös, sillä nykytilanteessa jotkut henkilöt ovat voineet syyllistyä myymälävarkauk-
siin ilman pelkoa käytännön seuraamuksista. Saatuja sakkoja ei ole koskaan maksettu, ja
näin rikoksiin syyllistyneet ovat käytännössä jääneet ilman rangaistusta. Tämä sotii vah-
vasti yleistä oikeustajua vastaan. Järjestelmässä ei saa olla tällaisia porsaanreikiä.

Koulutukseen on myös tehty myönteisiä panostuksia, jotka kantavat hedelmää pitkälle
tulevaisuuteen. On syytä kiitellä päätöstä antaa oppimateriaalilisää toisen asteen koulutuk-
seen vähävaraisten perheiden oppilaille. Muutos lisää mahdollisuuksien tasa-arvoa ja var-
mistaa, ettei koulutus ole maassamme kenellekään rahakysymys. Tämän lisäksi kiel-
tenopiskelun aloittamisen aikaistaminen on tärkeää globaalissa ja avoimessa maailmassa.

Arvoisa puhemies! Hallitus ansaitsee kiitoksen myös siitä, että luonnonhaittakorvaus
maksetaan vuonna 2019 lyhentämättömänä.

Sen sijaan ympäristökorvauksen merkittävä rahoitusvaje vuonna 2020 näyttää vääjää-
mättömältä. Ongelma johtuu kahdesta seikasta: Ensinnäkin siitä, että viime eduskuntakau-
den lopulla hallitus haparoi niin sanottujen suojavyöhykkeiden määrittelyssä, mikä johti
tarkoitettua suurempaan määrärahojen kulumiseen tähän tarkoitukseen. Toiseksi ympäris-
tökorvaukseen ohjattiin alun perinkin liian niukasti rahaa ottaen huomioon muun muassa
tehostetun talviaikaisen kasvipeitteisyyden ja kerääjäkasvien vaatimat ympäristökorvauk-
sen määrärahat. Ympäristökorvauksen rahoitusvaje on vuonna 2020 ainakin 90 miljoonaa
euroa, jos ei mitään tehdä. Tämä on Etelä-Suomen ja erityisesti kotimaakuntani Varsinais-
Suomen maatalouden kannalta vakava ongelma.

Arvoisa puhemies! Päätösten seuraukset näkyvät vähitellen, ja ne ovat kauaskantoisia.
Eduskunta voi ylpeydellä hyväksyä kehysriihen päätökset ja todeta tehneensä jälleen ker-
ran konkreettisia talouskehitystä ja hyvinvointia edistäviä tekoja.

18.36 Markku Rossi kesk: Arvoisa puhemies! Juha Sipilän hallitus todellakin sopi ke-
hysriihessä julkisen talouden suunnitelmasta, jota yllättävän vähänkin eduskuntakeskuste-
lun aikana on käyty läpi. Edustaja Harakka omassa puheenvuorossaan jossakin vaiheessa
viittasi juuri siihen, että nyt käydään julkisen talouden kehyksen keskustelua, mutta kyllä
tämä keskustelu enemmältikin on ollut kuin budjettikeskustelua. Mutta mikäpä siinä, yk-
sityiskohdat tietysti ovat viehättäviä milloin mihinkin suuntaan.

 Tämä kehysriihi oli nimeltään oikeudenmukaisuus- ja työllisyysriihi. Molempiin pys-
tytään panostamaan, ei varmasti riittävästi mutta kuitenkin, ottaen huomioon, mistä talous-
tilanteesta on lähdetty liikkeelle, oikeudenmukaisuutta on voitu edes hieman edistää ja
työllisyyttä varsinkin sitten sitäkin enemmän. Määrätietoinen työ valtiontalouden kuntoon
69



Pöytäkirjan asiakohta PTK 36/2018 vp
laittamiseksi tuo mahdollisuuksia vahvistaa kasvua ja työllisyyttä ja sosiaalista oikeuden-
mukaisuutta.

Kolme vuotta sitten Suomessa kasvoivat todellakin vain velka ja työttömyys. Hallituk-
sella on riittänyt epäilijöitä. Me suomalaiset olemme tehneet kuitenkin mahdottomasta
mahdollisen, siis kaikki yhdessä, myös kansainvälisen talouskasvun siivittämänä. Talous
näin ollen kasvaa, työllisyys paranee, velkaantuminen taittuu, joskin liian hitaasti. Mieles-
täni eduskunnan pitäisi vielä enemmän kiinnittää huomiota myös velan kasvavaan mää-
rään. 114 miljardia euroa kehyskauden loppupuolella on summa, joka on kuitenkin mak-
settava pois. Vaikka mahdollisen korkojen kasvun, joka sekin joskus tulee, korkomenot li-
sääntyvät hieman hitaammin kuin mitä tällä hetkellä äkkiä suoraan voisi laskea, niin silti
kaikki ne on maksettava pois. 90-luvun alkupuolella itsekin kansanedustajana olleena oli
pakko todeta silloin, että valtionvelan määrä nousi sille tasolle, että se ylitti koko sivistys-
sektorin kirjoineen ja kansineen, ja se oli vain sellainen, joka oli maksettava ja sitten kai-
kesta muusta säästettävä.

Käänne on vaatinut kovia päätöksiä. Nyt talouden käännyttyä nousuun kasvu kuuluu
kaikille, mutta kasvua ei voi jakaa ennakkoon. Se on syytä oppositionkin muistaa, niin mie-
lellään kuin lyödään pöytään vaateita, tavoitteita, hyviä sellaisia, että se kakku on ensin lei-
vottava. Siksi eduskunnan kyllä on syytä, ja hallituksen totta kai ensimmäisenä, keskittyä
siihen, kuinka tuota kakkua pystytään leipomaan, kuinka luodaan edellytyksiä työlle, yrit-
täjyydelle, kansainväliselle kasvulle ja ennen kaikkea viennille.

Tällä hetkellä koko Suomi on hyvää vauhtia menossa eteenpäin. Työllisyys paranee, ky-
syntä lisääntyy. Työvoimapula on meidän ongelmamme. Hallitusta moititaan siitä, että se
omalta osaltaan pyrkii edistämään sitä, että sekä työttömät että nuoret mahdollisimman hy-
vin pääsevät työn syrjään kiinni. Keinoista voidaan olla aina montaa mieltä, mutta näihin
sisältyy myös hieman sitä kuuluisaa keppiä niin kuin myös sitten porkkanaakin. Ja tässä
suhteessa kyllä vaativa kasvattaja, rakastava isä tai äiti, on kai sellainen, joka uskaltaa lap-
seltaan jotakin myös vaatia. Tässä mielessä kyllä yhteiskunnankin pitää vaatia, ja tiedän
myös sen, että monet nuoret ovat juuri sitä mieltä, että jos ei mitään vaadita, niin ei sitten
välttämättä erityisesti olla menossa eteenpäin. Koulutus on muun muassa sellainen sektori.
En itse usko siihen, mitä sosiaalidemokraatit ovat täällä viljan vaalineet, että tällä katego-
risella oppivelvollisuusiän nostamisella päästäisiin niihin ratkaisuihin, joita haetaan. Itse
koen tärkeämpänä sen, että koulutuksen sisältö, siellä olevat asiat, työssäoppiminen ja
mahdollisuus päästä eri harjoitteluun oppisopimuksen kautta tai jonkun muun järjestelmän
kautta ovat niitä väyliä, millä sitten päästään eteenpäin.

Tämä kehysriihihän ei sinällänsä ole muuta kuin ne raamit, millä mennään eteenpäin,
mutta kuitenkin tavallaan voi sanoa, että me jokainen tarvitsisimme, jokainen suomalai-
nen, myös sellaisen oman kehysriihen. Mutta se vuosi 2022, sehän on niin kauhean lähellä,
että itse asiassa meidänhän pitäisi luoda tuollainen 10 vuoden, 20:n, 30 vuoden kehys, ja
mitä nuoremmista ihmisistä on kysymys, niin aina pidemmälle sinne tulevaisuuteen se kat-
santokanta. Harva kai meistä miettii, että mikä minun tulevaisuudenkuvani on vaikkapa 4
vuoden päästä tai 5 vuoden päästä. Siinä mielessä, vaikka me elämme julkisen talouden
kanssa, aina pitäisi asioita ajatella pidemmälle, ja omalta osaltani valtiovarainvaliokunnan
jäsenenä olen pyrkinyt aina työskentelemään niin, että julkinen talous pitää hoitaa aina vä-
hintään yhtä hyvin kuin oma talous, ja jos siihen pystyy yhtään lähelle, niin ihan hyvä näin.
Velan määrän kasvu minua ihan oikeasti huolestuttaa.
70



Pöytäkirjan asiakohta PTK 36/2018 vp
18.41 Hannu Hoskonen kesk: Arvoisa rouva puhemies! Selonteko valtiontalouden ke-
hyksistä tulevalle ajalle on erittäin mielenkiintoinen ja ehdottomasti tutustumisen arvoi-
nen. Kiistämätön tosiasia kuitenkin on, että tällä hetkellä talous kasvaa erittäin vahvasti.
Kuten moni suomalainen ministeri on sanonut omissa puheenvuoroissaan pääministeri Si-
pilästä alkaen, talouskasvua on kaikilla talouden aloilla, ja mikä on pantava erikoisesti
merkille, on se, että kasvua on kaikkialla Suomen alueella, ihan pohjoisimmasta Suomesta
alkaen, mikä on valtava poikkeus siihen, mitä esimerkiksi viime vaalikauden lopulla oli.
Silloinhan julkisen talouden asema oli todella tukala. Valtio velkaantui viime vaalikaudel-
la noin 20 miljardia, kuntien velkaantuminen viime vaalikaudella oli 7 miljardia, kassa
heikkeni lähes 10 miljardia valtiolla, ja sitten valtion omaisuutta myytiin lähes 4 miljardil-
la eurolla. Eli kokonaissaldo oli lähemmäs 40 miljardia miinuksella — julkisen talouden
asema heikkeni lähes 40 miljardilla eurolla. Jokainen järkevä talousihminen ja kansan-
edustaja tietää sen, että tällaisella menolla ei voinut enää jatkaa, ei kerta kaikkiaan. Olisim-
me joutuneet samalle tielle kuin missä Kreikka on nyt ja minne Venezuela on syöksymäs-
sä, Kansainvälisen valuuttarahaston huomaan, niin että sieltä olisivat tulleet sitten sellaiset
talouspäättäjät, jotka eivät kysele, paljonko leikataan. Ne ilmoittavat vain leikkausprosen-
tit, ja sillä sipuli.

Mutta nyt talous on kääntynyt, ja siitä meidän tulee olla iloisia, mutta meidän on kannet-
tava myös vastuumme. Tällä tiellä pitää pysyä. Meillä on tällä hetkellä tilanne, jossa lähes
100 000 uutta työpaikkaa on saatu aikaiseksi ja valtionvelka on saatu pikkuhiljaa kuriin, ja
näyttää siltä, että vuoden 2020 tienoilla todellakin valtionvelan kasvu loppuu ja saamme
pikkuhiljaa käännettyä valtiontalouden velanmaksun puolelle. Jonain päivänä velatkin on
maksettava. Emme voi ottaa velkaa tulevien sukupolvien maksettavaksi loputtomiin, kyllä
se jonain päivänä on tehtävä, meidän itse.

Työllisyysaste on noussut yli 71 prosentin, ja moni ajattelee, että nyt olemme saavutta-
neet jotain ainutlaatuista. Se on totta, että olemme erittäin hyvässä tilanteessa senkin suh-
teen. Mutta tämä 71 prosentin tilanne tällä hetkellä ei missään nimessä ole se tavoite, mi-
hin jäämme, vaan oikean tavoitteen pitää olla tuolla 75 prosentin yläpuolella elikkä 75 pro-
senttia työikäisistä ihmisistä on töissä. Eli tämä on meidän tavoitteemme, johon pitää pyr-
kiä tämän vaalikauden jälkeen. Tämän hallituksen teot ovat kiistämättömän hyvät, mutta
tähänkään tavoitteeseen ei pidä olla tyytyväisiä, vaan se hyvinvointivaltio on todella an-
saittava joka vuosi uudestaan, joka päivä uudestaan.

Ja kun katsotaan sitten valtiontalouden toimia, millä tämä on saatu aikaan ja mitä kehys-
riihessä päätettiin, niin kasvu on saatu ensinnäkin erittäin vahvalle pohjalle. Sehän oli ta-
voite numero 1. Julkinen talous on tulossa kestävälle pohjalle, ja sitä ei rakenneta enää ve-
lan varaan. Tämä on se toinen merkittävä tavoite ja saavutettu tavoite. Ja sitten kolmante-
na, mikä on kaikkein tärkein, varsinkin nuorten kannalta: työ etusijalle kaikissa päätöksis-
sä. Työ on se, jolla tämä maa on rakennettu, ja työllä se rakennetaan tulevinakin vuosikym-
meninä. Arvoisa rouva puhemies, tämä on pantava ihan erikseen merkille, koska jos me
emme saa työllisyysastetta nousemaan, se tarkoittaa sitä, että esimerkiksi valtiontalouden
menoista työttömyysmenot, jotka viime vuonna olivat vielä reilusti yli 4 miljardia euroa,
olivat aivan valtavan iso luku, liian iso. Mitä pienemmäksi saamme työttömyyden puristet-
tua, sen paremmin valtiontalous ja julkinen talous jaksaa. Totta kai se vaikuttaa ihan suo-
raviivaisesti myös kuntatalouteen.

Se, missä iso muutos on tällä vaalikaudella tapahtunut — nyt on puhuttu paljon esimer-
kiksi lasten ja nuorten asemasta — on kuntien talousasemassa, joka on erittäin vahvasti pa-
71



Pöytäkirjan asiakohta PTK 36/2018 vp
rantunut. Viime vaalikauden lopulla meillä oli noin 40 kriisikuntaa. Tällä hetkellä nyt val-
mistumassa olevien tilinpäätösten mukaan näitä kriisikuntia on kolme kappaletta. Eli kun-
tataloudet ovat vahvistuneet erittäin paljon, ja kunnathan ovat se organisaatio, joka lapsille
ja nuorille tekee ne palvelut. Siellä ovat nämä tarvittavat päiväkotipalvelut, koulupalvelut,
on ala-asteet, on yläasteet, on lukiot sun muut. Eli nimenomaan kuntatalouden kautta asiaa
pitää tarkastella. Julkisen talouden vahvistuminen nimenomaan näkyy erittäin hyvin kun-
tataloudessa, ja kun työpaikkoja saamme lisää tehtyä tähän maahan ja ennen kaikkea pidet-
tyä kilpailukykymme yllä... Työpaikkoja ei synny, jos suomalaiset tuotteet eivät mene
maailmanmarkkinoille. On kaikkien kansanedustajien syytä muistaa se, että vaikka kuinka
hyvä kilpailukykysopimus meillä olisi, niin joka ainoa laivalasti, joka tuotteita maailmalle
lähtee, on meille elintärkeä. Siinä on meille tavoitetta jäljellä olevaksi vaalikaudeksi ja
myös seuraavalle vaalikaudelle.

18.47 Timo Harakka sd: Arvoisa puhemies! Kehysriihi vai kehyshiiri? Tämä kysymys
nousi mieleen. Hallitus sai lisättyä tärkeisiin tavoitteisiinsa peräti 2 promillea budjetin ko-
konaissummasta. [Markku Rossi: Hyvä niin!] 2 promillesta nahisteltiin, ja 2 promillella
nyt ratkotaan näitä itse aiheutettuja ongelmia. Tästä Petteri Orpo odottaa nyt onnitteluita, ja
pääministeri Sipilä on vetäytynyt odottamaan palkintoa ensi keväänä.

Kuitenkin perusturvan leikkaukset jatkuvat ja innovaatioiden ja koulutuksen leikkauk-
set häätävät osaajia ulkomaille. Maailmantalouden kasvu on viimein nostanut Suomenkin
suosta, mutta kotimainen kasvu ei ole vielä kestävällä pohjalla. Valtiovarainministeri tote-
si viimeksi tänään, että jo kahden vuoden päästä kasvu hiipuu, eikä paljon vaadita, että kas-
vu lakkaa kokonaan. Se olisi ikävä perintö tulevalle hallitukselle.

Työllisyystavoite on myöskin liikkuva maali, koska väestö ikääntyy. Se talouskasvun
perusura, jota Orpon ministeriö täällä esitti, ei johda siihen työllisyysasteeseen, jolla voi-
taisiin edes teoriassa taata hyvinvointipalvelut Suomen ikääntyville, enemmän hoitoa tar-
vitseville kansalaisille. Ensi hallituskaudella 75 prosentin työllisyysaste on minimitavoite,
ja se on niin kova tavoite, että se edellyttää uudistuksia. [Markku Rossi: Samat sanat!] Sik-
si onkin surullista, että hallitus nyt tiputtaa hanskat maahan, tasan vuotta ennen seuraavia
vaaleja ja uuden hallituksen aloittamishetkeä. Pääministeri Sipilä toteaa tyytyväisenä, että
kolmessa vuodessa kaikki saavutukset on saavutettu. Yritysjohtajana hän tuskin laittaisi
firmassa lappua luukulle kolmen kvartaalin jälkeen ja keskittyisi joulun viettoon. Kyllä
loppuun saakka pitäisi edes yrittää, mutta tämä hallitus on syönyt eväänsä jo ajat sitten eikä
kykene niihin välttämättömiin uudistuksiin, joita kestävä kasvu ja hyvinvoinnin takaava
työllisyysaste edellyttävät.

Näiden mikroskooppisten määrärahamuutosten lisäksi hallitus läväytti, arvoisa puhe-
mies, kuolleen kissan keskustelupöytään. Jos joku ei tunne kuolleen kissan strategiaa, niin
kannattaa katsoa Wikipediasta, ainakin englannin kielellä. Kun väittelyssä omat argumen-
tit loppuvat, voi lyödä pöytään kuolleen kissan, jolloin kaikki ihmettelevät sitä kuollutta
kissaa ja varsinainen aihe pääsee unohtumaan. Perussuomalainen versio on räjähtävän le-
pakon strategia, mutta siitä ei sitten sen enempää. Tämän kehysriihen taktiikkana hallitus
esitteli irtisanomissuojaan lähinnä fiktiivisiä muutoksia, jotka kaataisi joko Suomen perus-
tuslaki tai EY-tuomioistuin. Työoikeuden professori Seppo Koskinen on jo todennut, että
on erittäin epätodennäköistä, että ne tulevat toteutumaan. Aivan sama tarkoitus oli myös ai-
kanaan esitetyillä pakkolaeillakin. Tämä on kyynistä politikointia, jolla ei aidosti saada ai-
72



Pöytäkirjan asiakohta PTK 36/2018 vp
kaan mitään uudistuksia mutta hellitellään omia eturyhmiä siihen luuloon, että aidosti jo-
takin tapahtuu.

Kuinka kauan hallitus kuvittelee voivansa hämätä suomalaista pienyrittäjää? Voi tulla
ikävänä yllätyksenä, että pitkää päivää painava yksinyrittäjä on jo huomannut, että halli-
tuksen sanat ovat kyllä lämpimiä mutta toimet kylmiä. Jos tässä ja nyt aidosti haluaisitte
auttaa yksinyrittäjiä työllistämään, ette heiluttelisi harhakuvia irtisanomissuojan heiken-
nyksistä vaan toteuttaisitte SDP:n vaihtoehtobudjetissaan jo syksyllä 2015, siis jo kolme
vuotta sitten, esittämän ensimmäisen ulkopuolisen työntekijän palkkausvähennyksen ja
siihen päälle vielä arvonlisäverollisen liikevaihdon alarajan nostamisen ainakin kaksinker-
taiseksi nykyisestä kymppitonnista — laillisia, hyväksyttäviä ja, erotuksena hallituksen
katteettomiin lupauksiin, myös toteuttamiskelpoisia parannuksia. Itse, joka olen neljällä
vuosikymmenellä toiminut pienyrittäjänä, kyllä tiedän, mistä puhun. Sitten te yritätte vielä
tätä silmänkääntötemppua, että haukutte demarit yritysvastaisiksi, jotta kukaan ei huomai-
si, että suurille konserneille kyllä lapioitte rahaa ja sote-uudistuksella yritätte lapioida vie-
lä lisää mutta pienyrittäjän olette oikeasti jättäneet oman onnensa nojaan.

Tämä oli siis hallituksen harhautus, kuollut kissa, johon tietenkin työväenpuolueiden ja
palkansaajaliikkeen oli pakko ottaa kantaa.

Mutta mistä silloin hallitus ei halunnut puhuttavan? Siitä, että se on jättänyt työnsä kes-
ken ja että kestävä kasvu ja työllisyys edellyttävät nopeassa tahdissa niitä uudistuksia, joi-
hin hallitus ei enää pysty. Meidän pitää puhua julkisen talouden suunnitelmasta vuosille
2019—2022, siis tulevaisuudesta, mutta kuten edustaja Rossi tässä aivan oikein totesi,
enemmän täällä on puhuttu menneisyydestä kuin seuraavan vuosikymmenen haasteista.

Sosiaalidemokraattien katse on tiukasti tulevaisuudessa. Seuraavan hallituksen pitää
heti toteuttaa viisi uudistusta, jotta työllisyysaste riittäisi kattamaan hyvinvointipalvelut ja
kasvu kannattelisi kaikkia suomalaisia. Iso vitonen on tässä:

1) Oppivelvollisuuden pidentäminen. Suomessa on lähes 70 000 nuorta, jotka eivät ole
koulutuksessa, työssä tai harjoittelussa. Syrjäytymisen taloudellinen hinta on kova ja inhi-
millinen hinta vielä kovempi. Taloudellisesta hinnasta talouspolitiikan arviointineuvoston
puheenjohtaja, professori Roope Uusitalo on todennut, että tämä uudistus maksaa itsensä
nopeasti takaisin ja on julkiselle taloudelle pian jopa 140 miljoonaa ylijäämäinen. Pelkän
peruskoulun suorittaneista suomalaisista useampi on työelämän ulkopuolella kuin töissä.
Työllisyysaste ei ole 72 vaan 43. Siis useampi ei ole töissä kuin on töissä, samaan aikaan,
kun osaavasta työvoimasta on suuri pula.

2) Jokaiselle lapselle oikeus täyteen päivähoitoon ja asteittain maksuttomaan varhais-
kasvatukseen. Meidän on taattava jokaiselle suomalaiselle mahdollisuuksien tasa-arvo,
jotta syrjäytyminen ei ala jo esikoulussa, jotta edessä ei ole lasten luokkayhteiskunta.

3) Perhevapaauudistus, joka parantaa naisten työmarkkina-asemaa, nostaa naisten palk-
koja ja aikanaan myös eläkkeitä. SDP esitteli toimivan mallin jo viime vuonna. Jos hallitus
ei olisi epäonnistunut omassa työssään, tasa-arvoinen perhevapaauudistus olisi voimassa
jo ensi vuonna.

4) Sosiaaliturvauudistus, jonka SDP esitteli viime viikolla: yleisturva. Yksinkertaistaa
sosiaaliturvan siten, että aina kannattaa olla oma-aloitteinen ja aktiivinen ja ottaa pieni-
palkkaista työtä vastaan.

Ja tätä tukemaan vielä 5) pienipalkkaisia työntekijöitä ja yrittäjiä auttava verouudistus.
[Puhemies koputtaa] Hyvän veropolitiikan periaate on yksinkertainen: tiiviit ja laajat vero-
73



Pöytäkirjan asiakohta PTK 36/2018 vp
pohjat, alhainen verokanta. [Hannu Hoskonen: Aika!] Hallitus epäonnistui säälittävästi...
[Puhemies koputtaa] — Puhemies, onko tämä 7 minuuttia suositus vai joku aikaraja?

Puhemies Paula Risikko: 5 minuuttia on suositus.

Ja se on suositus. No, käytän tässä vielä...

Puhemies Paula Risikko: Se on menettelytapa.

Hyvä, otetaan sitten uusi puheenvuoro, jossa jatketaan. Mutta minä vielä luen tämän vii-
dennen uudistuksen ja siirryn sitten takaisin penkkiin:

Hyvän veropolitiikan periaate on yksinkertainen: tiiviit ja laajat veropohjat, alhainen ve-
rokanta. Hallitus epäonnistui myös yritystukien karsimisessa säälittävästi. SDP oli valmis
400 miljoonan vähennyksiin kohtuuttomista veroeduista, ja muiden porsaanreikien tukki-
misella paitsi saadaan verotuloja myös taataan reilu kilpailu varsinkin kotimarkkinayrityk-
sille kansainvälisiä verosuunnittelukonserneja vastaan. Kun meitä syytetään verojen korot-
tamisesta, oikeasti hyysätään eturyhmän tai suuryrityksien nauttimia ansiottomia tukiaisia.
Yritysten tuki on usein markkinoiden tappio. Aidossa markkinataloudessa kilpaillaan lii-
ketoiminnalla eikä veroeduilla.

18.55 Markku Rossi kesk (vastauspuheenvuoro): Arvoisa puhemies! Edustaja Harakka,
teidän retoriikkanne on aivan verratonta kuultavaa kaikkine kuolleine kissoineen ja mui-
neen. Valtiontalouden kehyksien ja julkisen talouden kanssa kun painiskellaan, niin kai sii-
nä sitten kaikki pitää ottaa avuksi.

Olen monta kertaa miettinyt hallitus—oppositio-asetelmaa, että onko se juuri niin, että
kaikki kääntyy toisin päin, kun siirrytään hallituksesta oppositioon. Sen jälkeen, kun tei-
dän puolueenne oli hallituksessa, Suomi oli kyllä konkurssitilassa, jota nykyinen Sipilän
hallitus on joutunut parantamaan. Minulle tuli mieleen kyllä myös Taru sormusten herras-
ta, siinä se veikeä olento, tämä Smeagol vai Klonkkuko hän oli, joka ei aina tiennyt, kum-
paako mieltä hän on, milloin hän oli hyvä, milloin hän oli paha. Voi olla, että tätä samaa
syntiä on vähän kaikissa meissä, kun ollaan välillä hallituksessa tai oppositiossa. Mutta,
edustaja Harakka, minä toivoisin kuitenkin, kun sanoitte, että sosiaalidemokraatit katsovat
eteenpäin ja tulevaisuuteen, että rakennetaan yhdessä sitä tulevaisuutta, koska sille on tar-
vetta olemassa.

18.56 Timo Harakka sd (vastauspuheenvuoro):  Niin, minut ja edustaja Rossin erottaa
tässä se, että minä en puhu satuja, toisin kuin hän äskeisessä puheenvuorossaan. Esittelin
nimenomaan rakentavassa hengessä viisi uudistusta, jotka ovat aivan välttämättömiä sen
takia, että saataisiin kestävälle pohjalle tämä nyt alkanut kasvu, ettei käy niin, että meitä
uhkaa jo kahden vuoden päästä tämän kasvun hiipuminen tai peräti loppuminen. Ja silloin
täytyy ottaa ehkä hiukan vakavammin kuin pelkästään retoriikan kannalta ne tärkeät uudis-
tukset, joihin tämä hallitus ei kykene, mikä johtaa siihen, että meillä on vuoden ajan tällai-
nen toimitusministeriö tuhlaamassa kallista aikaa, [Hannu Hoskonen: Voi hyvänen aika!]
joka pitäisi käyttää kestävän kasvun ja työllisyyden kasvun varmistamiseen. [Markku Ros-
si: Ne puheenvuoron ensimmäiset viisi minuuttia olivat sitä retoriikkaa!]
74



Pöytäkirjan asiakohta PTK 36/2018 vp
Puhemies Paula Risikko: Sitten mennään puhujalistaan.

18.57 Ilkka Kantola sd: Arvoisa rouva puhemies! Vaikka olen oppositiossa useamman-
kin kerran äänestänyt epäluottamusta hallitukselle tällä vaalikaudella, tunnustan avoimesti
iloitsevani siitä, että talous on kääntynyt kasvuun ja työllisyyskin näyttää paranevan. Hyvä
mieli tulee myös siitä, että julkisen talouden heikentyminen on päättynyt ja edessä häämöt-
tää ajankohta, jolloin päästään lyhentämään valtionvelkaa. Vienti vetää, yritykset investoi-
vat, ja kotimarkkinoillakin kansalaisten luottamus talouteensa on keskimäärin hyvällä to-
lalla.

Joitakin huolenaiheitakin on, kuten matalan korkotason kannustama asuntovelkojen
kasvu, joka muodostaa riskiä kahdellakin tasolla: yhtäältä kotitalouksien velkaantumisena
ja toisaalta uusien taloyhtiöiden sisäänsä kätkemillä isoilla yhtiölainoilla. Työllisyyden pa-
raneminen ei vielä tavoita riittävän monia ihmisiä eikä riittävän vahvana työmarkkina-ase-
mana. Työllisyysluvut eivät suoraan kerro keskimääräisestä työmarkkina-asemasta, eivät
työsuhteen vakauden kasvusta, eivät työsuhteen säännöllisyydestä eivätkä työansioiden
kertymästä. Kotitalouksien käyttäytymiseen vaikuttaa edelleen suuri määrä erilaisia epä-
varmuuksia: ne koskevat osaamisen päivittämistä, asumisen kustannuksia ja työmatkojen
muodostamaa ajallista ja taloudellista kuormaa, työsuhteen epävarmuutta ja omaa selviy-
tymiskykyä kasvavien vaatimusten edessä. Epävarmuus heijastuu ihmissuhteisiin ja, ku-
ten viime aikoina on todettu, nuorten aikuisten varovaisuuteen perheen perustamisessa ja
isäksi ja äidiksi ryhtymisessä.

Hallituksella on vahva usko siihen, että talous ja työllisyys ovat kääntyneet kasvuun hal-
lituksen tiukan talous- ja työllisyyspolitiikan ansiosta. Onko näin, siitä voi olla montaa
mieltä. Varmaa on se, että aivan ratkaiseva tekijä Suomen nousulle on euroalueella tapah-
tunut talouden vähittäinen toipuminen vuoden 2008 sokista. Tämä toipuminen on mahdol-
listanut vientimme elpymisen. Elpyminen on vaatinut poikkeuksellisen päättäväisiä toi-
mia Euroopan keskuspankin rahapolitiikasta vastaavilta: korkoja on puoliväkisin pidetty
ennätyksellisen alhaalla ennätyksellisen pitkään, jotta jonkinlainen inflaatio saataisiin ai-
kaan tai että ainakin vältettäisiin deflaatio. Kiitos EKP:n, meillä on nyt hieman valoisam-
mat näkymät jopa parin vuoden päähän eteenpäinkin.

Valtiovarainministerin tyytyväisyyttä on helppo ymmärtää tässä tilanteessa. Sote-mur-
heet, ne isot, taitavat jäädä hetkeksi sivuun, kun on mahdollisuus nostaa maljoja talouden ja
työllisyyden hyvälle kehitykselle. [Markku Rossi: Kaikki toivovat, että sote menee eteen-
päin!] Hallituksen itsevarmuus on kasvanut ja näkyy radikaaleina ehdotuksina keinoiksi
työllisyyden edelleen parantamiseksi. Kun yhä useammalla alalla ja yhä useammalla
alueella maassamme alkaa olla pulaa työvoimasta, hallituksen ratkaisu työvoimapulaan on
se, että helpotetaan irtisanomista. Yhtälö on vaikea. Yhtäältä yritykset tarvitsevat edelleen-
kin työvoimaa, jotta tuotantoa ja tulosta ylipäänsä voi syntyä. Toisaalta työntekijät ovat
yrityksen kannalta iso riski ja työntekijöistä olisi syytä päästä mahdollisimman helposti
eroon. Hallituksen kaavaileman helpotetun irtisanomisen piiriin tulisi noin 600 000 työn-
tekijää. Aikamoinen työelämämuutos, aikamoinen epävarmuuden maisema piirtyy suoma-
laisen duunarin suomalaiseen yhteiskuntaan nyt. Kun irtisanomisesta tulee keino vaihtaa
työvoima uuteen, unohtuu ajatus siitä, että työnantajan kannattaa satsata henkilöstön kou-
lutukseen, jotta osaaminen kehittyy kasvavien vaatimusten mukaan.

Arvoisa puhemies! Kauas ovat unohtuneet ajatukset siitä, että työntekijät ja yrityksen
johto yhdessä kehittävät työtä ja työelämää niin, että molemmilla osapuolilla on edessään
75



Pöytäkirjan asiakohta PTK 36/2018 vp
polku parempaan menestymiseen, sekä työntekijöillä että yrityksellä. Hallituksen nyt esit-
tämät ajatukset kaivavat ison kuopan tälle polulle.

19.01 Olli Immonen ps: Arvoisa puhemies! Perussuomalaisten vaihtoehto valtiontalou-
den uudeksi suunnaksi pohjautuu isänmaallisuuteen, kansallisen edun ajamiseen ja siihen,
että päätöksillä pidetään huolta koko Suomen kansasta eikä esimerkiksi hyvinvointia jaeta
vain harvoille ja valituille. Veronmaksajilta kerätyt varat sekä niillä kustannetut julkiset
etuudet ja julkiset palvelut on suunnattava vastuullisesti ja oikeudenmukaisesti suomalai-
sille. Verovarojen vastuullinen käyttö on tärkeää, sillä kansalaisilta kerätyt verorahat eivät
ole valtion rahoja, ne eivät ole myöskään poliitikkojen rahoja, vaan ne ovat nimenomaan
kansalaisten rahoja.

Väestön ikääntyminen, taloudellisen huoltosuhteen heikkeneminen ja julkisen rahoitus-
pohjan hupeneminen ovat Suomelle suuri haaste. Tästä syystä onkin tärkeää luoda maa-
hamme mahdollisimman hyvät olosuhteet suomalaiselle yrittäjyydelle ja työnteolle. Perus-
suomalaisten esittämällä laajalla yrityspaketilla parantaisimme työllisyystilannetta ja alen-
taisimme kynnystä lähteä yrittäjäksi. Olemme esittäneet muun muassa niin kutsuttua työ-
tilimallia sekä pilotoitavaksi Viron yritysveromallia, jolla kannustettaisiin yrityksiä inves-
toimaan, työllistämään ja kasvamaan. Korottaisimme myös yritysten arvonlisäverovelvol-
lisuuden alarajaa nykyisestä. [Timo Harakka: Älkää jaksako!] Kaikki tärkeitä toimenpitei-
tä. Suomessa on paljon pieniä ja keskisuuria yrityksiä, joilla olisi valtava kasvupotentiaali,
jos verotusta tehtäisiin oikeudenmukaiseksi ja ennustettavammaksi ja byrokratiaa keven-
nettäisiin. [Timo Harakka: Valtion maksettavaksi!]

Arvoisa puhemies! Suomen valtion ensisijainen tehtävä on ajaa suomalaisten etuja. Po-
liittisen päätöksenteon taustalla on oltava pyrkimys taata vakaa elinympäristö ja turvalli-
nen tulevaisuus suomalaisille. Päätöksenteolla ei saa heikentää näitä perusarvoja. Perus-
suomalaisten ollessa vielä hallituksessa loimme 80-kohtaisen turvapaikkapoliittisen toi-
menpideohjelman, jonka keskeisenä tavoitteena on vähentää Suomen houkuttelevuutta tur-
vapaikanhakijoiden silmissä ja näin taata turvallinen, vakaa ja taloudellisesti kestävä yh-
teiskunta suomalaisilla jälkipolville.

Valitettavasti tätä ohjelmaa ei ole kuitenkaan pantu hallituksessa täysimääräisesti toi-
meen. Perussuomalaisten mielestä hallituksen on syytä noudattaa ohjelmaa ja saattaa se
täysimääräisesti toimeen. Turvapaikkaohjelman toteuttamisella ja muilla tarvittavilla toi-
menpiteillä olisi mahdollista saavuttaa lyhyellä aikavälillä useamman sadan miljoonan eu-
ron säästöt, ja vetovoimatekijöitä karsimalla säästäisimme vielä suurempia summia tule-
vaisuudessa. Täytyy ymmärtää, että vastuullinen maahanmuuttopolitiikka nyt on nimen-
omaan investointi tulevaisuuteen.

Arvoisa puhemies! Taloudellisten haasteiden edessä kamppailevalla Suomella ei yksin-
kertaisesti ole varaa leikkiä vastuuttomasti maailmanparantajaa jälkipolviemme tulevai-
suuden kustannuksella. Perussuomalaiset peräänkuuluttavatkin hallitukselta vaikuttavia ja
vastuullisia toimenpiteitä, joilla pystytään takaamaan suomalaisille entistä parempi ja va-
loisampi tulevaisuus.

Arvoisa puhemies! Toivon, että hallitus kuulee ja ottaa vakavasti tämän perussuomalais-
ten sanoman. On toimittava nyt eikä huomenna.

19.05 Ville Skinnari sd: Arvoisa puhemies! Tämän päivän keskustelussa on helppo olla
hallituksen kanssa samaa mieltä siitä, että maailmantalouden kasvu takuulla hidastuu ja se
76



Pöytäkirjan asiakohta PTK 36/2018 vp
tulee näkymään myös Suomessa. Itse asiassa näemme jo nyt, että kasvun huippu taitaa olla
tässä, ja kysymys kuuluu, miten Suomen kestävä kasvu, miten Suomen kestävä pohja ja
onko hallitus todella luomassa sellaista mallia, sellaista tulevaisuutta, millä Suomi kestää
ja kasvaa 2020-luvullakin.

Kun katsomme OECD:n tilastoja, Suomi on tullut kolinalla, ryminällä alas tutkimus- ja
kehityspanostuksissa ja sitä kautta myös osaamisessa niin julkisella kuin yksityiselläkin
sektorilla. Keskustelimme jo viime vuonna ja keskustelemme nytkin siitä, mitkä ovat ne
Suomen kasvun moottorit. Oli hienoa kuulla tässä äskettäin, että myös hallitus haluaa pu-
hua tulevaisuudesta, ja niin mekin haluamme. Siksi ihmettelenkin sitä, että esimerkiksi
kasvun moottorit — se kokonaisuus, mitä esimerkiksi Tekes on esittänyt — eivät vielä-
kään saa sellaista rahoitusta, mitä olisimme toivoneet. Suomen talous, Suomen vienti eivät
kestä sitä, jos ei Suomen viennin pohja ole kestävällä pohjalla, ja sitä se ei vieläkään ole.

Jos kiinalainen kysyy suomalaiselta, että voisitko puhdistaa tuon järven, niin suomalai-
nen vie sinne edelleenkin yhden tavan tai yhden tuotteen. Siten Suomi ei näitä isoja hank-
keita saa. Näin ollen on ihan selvää, että myös valtiovallan ja tämän eduskunnankin kan-
nattaisi huolestua siitä, miksi häviämme suuria projekteja jatkuvasti kilpailijamaille. Sii-
hen ei pelkkä puhe riitä tai se hokema, että kyllä yksityinen sektori hoitaa kaiken, koska täl-
lä hetkellä kilpailijamaat tekevät ne asiat paremmin.

Mutta, arvoisa puhemies, vielä pidemmän aikavälin asioista. Täällä on paljon puhuttu ja
pitääkin puhua sosiaali- ja terveydenhuollosta, sen uudistamisesta, mutta kun kuuntelee
nyt hallitusta, niin mihin on kadonnut hyvinvoinnin ja terveyden edistäminen eli ne ele-
mentit, millä pitkällä aikavälillä luodaan säästöjä? Sain itse kunnian olla mukana opetus-
ministerin asettamassa työryhmässä, jossa etsimme vaihtoehtoja muun muassa liikunnan ja
urheilun rahoitukselle. Esitimme siinä muun muassa hyvinvoinnin ja terveyden kertoimen
nostamista 3 prosenttiin sekä miljoonan euron panostusta vähävaraisten lasten liikuntaan.
Tämä siis työryhmästä, jossa minä olin ainut opposition edustaja. Joten kysynkin ministeri
Terholta: minne hävisi se henki, minne hävisivät ne lupaukset, mitä te meille esititte, kun
raporttimme teille luovutimme? Mitään näistä asioista ei näy täällä tänä keväänä.

Arvoisa puhemies! Vielä lopuksi muutama sana liikenteestä, sen sähköistämisestä, il-
masto- ja energiastrategiasta ja kaiken kaikkiaan yritystuista sekä niihin liittyvästä keskus-
telusta. On aivan totta, mitä edustaja Harakka täällä totesi, että uutta pitää luoda ja mennä
kohti markkinataloutta, pitää uskaltaa tukea investointeja, mutta tuotannon tukeminen on
haaste. Siksi ihmettelen tässä ääneen edelleenkin, että hallitus on valmis tuomaan ja on jo
tuonut eduskunnalle uuden 272 miljoonan euron yritystukipaketin, siis uuden yritystukipa-
ketin, kun se ei edes löytänyt työkaluja purkaa mitään niistä vanhoistakaan.

19.10 Hannu Hoskonen kesk:  Arvoisa rouva puhemies! Omalta osaltani lopuksi vielä
sen verran tästä keskustelusta totean, että tällä vaalikaudella todellakin on saatu työpaik-
koja syntymään ihan aidosti lisää ja niin, että yrityksissä, mitä olen kiertänyt maakunnissa
eri puolilla Suomea, on ihan aidosti halua työllistää ihmisiä. Ja tähän yhteyteen se alle 20
työpaikan yrityksessä työhön ottamisen helpottaminen on varmasti oikea toimenpide, kos-
ka niitä yrityksiä on 180 000 kappaletta. Kun ajatellaan, että jos vaikka joka neljäs yritys
näistä ottaisi yhden työntekijän lisää, se olisi 45 000 työpaikkaa. Käytännössähän se tar-
koittaisi sitä, että se pienentäisi valtion työttömyysmenoja aivan valtavasti. Ja mikä siinä
on sitten vielä parempi asia — siinä on kaksi loistavaa asiaa senkin jälkeen vielä.
77



Pöytäkirjan asiakohta PTK 36/2018 vp
Ensimmäinen asia on tietysti henkilökohtainen näille ihmisille. Kun he pääsevät töihin,
he saavat äärimmäisen tärkeän tulonlisän itselleen, parantavat omaa ja perheensä taloudel-
lista asemaa merkittävästi. Yhteiskunnallisesti he kokevat valtavan henkisen arvonnou-
sun, kun he pääsevät työelämään mukaan. Ja kolmantena asiana on se kaikkein tärkein: he
luovat itselleen eläketurvaa tulevien vuosien eläkettä varten. Työttömänä pelkän työttö-
myysturvan varaan jäämisestä ei kerry eläkettä juuri mitään.

Tämän takia tämä kehityskaari, mitä hallitus on ylläpitänyt menestyksellä, vaatii vain
yhtä ja ainoaa asiaa: sitä, että me pysymme kilpailukykyisenä maana jatkossakin. Vaikka
me olisimme hallinnolta, valtionhallinnolta, kunnanhallinnolta, eduskunnan kannalta,
vaikka minkä tahansa julkisen toimijan kannalta maailman paras valtio, sillä ei ole mitään
arvoa, ellemme me pysty myymään tuotteita ulkomaille. Olemme ihan puhtaasti ulko-
maankaupasta riippuva valtio. Kuvitelkaa se päivä, että Suomen vientisatamat menevät
kiinni. Se on vain muutama viikko, kun valtion kassasta loppuvat rahat. Eli tämä on se iso
juttu. Toivon, että kun näitä numeroita väännellään, niin pysyttäisiin edes sen verran totuu-
dessa, [Puhemies koputtaa] että tunnustettaisiin tosiasiat.

19.12 Timo Harakka sd: Arvoisa puhemies! Palaan vielä SDP:n esittämiin uudistuksiin,
koska kyseessä on julkisen talouden suunnitelma pitkälle ensi vaalikaudelle. Vielä kerran:
oppivelvollisuuden pidentäminen, varhaiskasvatuksen takuu, perhevapaauudistus, kannus-
tava sosiaaliturva ja reilu verouudistus — näistä välttämättömistä uudistuksista hallitus ei
puhu, koska se ei osaa, kykene eikä jaksa.

No, Suomi kestäisi ehkä juuri ja juuri tämän yhden vuoden väliajan toimettomuuden,
kun odotellaan toimitusministeriön kauden päättymistä, mutta, ikävä kyllä, hallitus on kui-
tenkin ottanut tehtäväkseen runnoa maahan kalliin ja epäoikeudenmukaisen kaupallisen
sote-järjestelyn, jonka miljardikustannukset kaatuvat heti seuraavan hallituksen syliin.
Näiden miljardien tappio uhkaa välttämättömien uudistusten ja investointien rahoitusta, ai-
van niin kuin edustaja Vähämäki täällä joitakin tunteja sitten viisaasti sanoi — ja edustaja
Vähämäki sivumennen sanoen on niitä harvoja edustajia, joiden toivoisi täällä salissa pu-
huvan enemmän — ja näin sote-uudistus paitsi korottaa terveydenhoidon kuluja myös hait-
taa välttämättömiä kasvun investointeja.

Seuraavan hallituksen on pystyttävä varmistamaan kasvu ja työllisyys kunnollisilla in-
vestoinneilla tulevaisuuteen. Viisi tärkeintä investointia ovat nämä:

1) Oppimismiljardi. Suomi on kilpailevista maista ainoa, jossa väestön koulutustaso las-
kee. Seuraavan hallituksen on sitouduttava kääntämään tämänhetkisen ja edeltävien halli-
tusten linja ja tehtävä tuntuvat lisäpanostukset koulutukseen kautta linjan varhaiskasvatuk-
sesta yliopistoihin. Se on enemmän kuin 2 promillea budjetista, mutta ei oikeastaan kovin
paljon enemmän, vähimmillään puoli prosenttia vuodessa.

2) Maailmanvalloituksen tuki. Sipilän hallituksen leikkaukset tutkimuksesta ja kehitys-
työstä ovat käsittämättömiä paitsi suomalaisille myös ulkomaalaisille asiantuntijoille. In-
novaatioita on tuettava vuosittain määrätietoisesti ja nousujohteisesti, kuten edustaja Skin-
nari äsken juuri esitti.

3) Köyhyyden poistaminen on myöskin talouskasvua ja työllisyyttä edistävä toimi. In-
deksileikkauksista luopuminen ja pienten työeläkkeiden nosto ovat oikeudenmukaisia os-
tovoimaa palauttavia toimia.

4) Aidosti aktiivinen työllistäminen edellyttää kunnon panostusta TE-toimistoihin.
Ruotsissa on Suomeen verrattuna 7-kertainen määrä työvoimavirkailijoita työtöntä kohti.
78



Pöytäkirjan asiakohta PTK 36/2018 vp
Edustaja Skinnarin kanssa olemmekin esittäneet, että niin sanottua aktiivimallia ei pantaisi
toimeen ilman myöskin valtion, julkisen vallan, vastaavaa sitoutumista siihen, että työ-
paikka löytyy. Ministeri Orpo tuli hiukan määrärahoissa vastaan, mutta askel on, kuten sa-
nottu, oikeansuuntainen mutta riittämätön. Ja ulosottoa lieventämällä poistetaan kannus-
tinloukku kymmeniltätuhansilta ihmisiltä.

5) Kasvu rakentamiseen ja liikuttamiseen eli panokset työssäkäynnin infraan on välttä-
mätöntä. Työssäkäyntialueita on laajennettava pääkaupunkiseudulta sekä länteen Turun
suuntaan että kasvukäytävää pitkin Tampereen suuntaan.

Kaikista näistä uudistuksista ja investoinneista voi ja pitää kysyä hintalappua. Mutta
huomautan, että näissä reformeissa ei liikutella valtavia summia suhteessa bruttokansan-
tuotteeseen. Puoli prosenttia tai yksi prosentti näihin kaikkiin tulevaisuuden kasvun ja työl-
lisyyden takaaviin investointeihin on itse asiassa edelleen aika vaatimaton summa ja suun-
ta.

Vielä aivan lopuksi haluaisin oikoa edustaja Immosen käsityksiä siltä osin, miten Viron
yritysveromalli olisi sovellettavissa Suomeen. Hänen puolueensa oli hallituksessa vielä sil-
loin, kun hallitus teetti tästä asiasta erikseen tutkimuksen. VATTin selvitys tuli julki kesäl-
lä 16, jolloin aivan yksiselitteinen lopputulema oli se, että Viron veromallissa on paljon
haittoja ja Suomen nykyinen yritysverotus on kilpailukykyinen sekä rakenteeltaan että ta-
soltaan. Lopputulemana on se, että jos Viron veromallia sovellettaisiin Suomeen, niin sen
lisäksi, että yhteisöveron määrä ainakin puolittuisi ja se pitäisi kattaa muilla veroilla, ”näil-
lä muutoksilla saattaisi olla haitallisia vaikutuksia kasvuyritysten riskirahoitukseen ja ul-
komaisten yritysten kannusteisiin sijoittua Suomeen. Viron järjestelmään sisältyy myös
kannustin siirtää taloudellista toimintaa yksityistalouden piiristä yrityksen nimiin”.

Toivon hartaasti, arvoisa puhemies, että hallituspuolueet ja oikeisto-oppositio eivät enää
yrittäisi hämätä yrittäjiä puhumalla Viron veromallista, vaan toteaisivat sen, että se on nyt
toteen näytetty hallituksen omalla tutkimuksella, että Viron veromallia ei Suomen yritys-
järjestelmään tule soveltaa.

19.17 Ville Skinnari sd: Arvoisa puhemies! Kuten edustaja Harakka mainitsi, jo vuonna
2015 teimme SDP:n yrittäjäohjelman, joka lähti siitä tosiasiasta, että myös yrityskentän ja
yrityskehityksen ja siihen liittyvän työn täytyy tunnustaa se tosiasia, että erikokoiset yri-
tykset nauttivat erilaisesta asemasta ja tulevat olemaan erilaisessa asemassa. Itse asiassa
puhuimme vaatekoosta. Puhuimme XS:stä, S:stä, M:stä, L:stä ja XL:stä ja niin edelleen, ja
vaikka itse olenkin varmaan nykyisin jo XL, niin itse puhuin mielelläni XS-yrityksistä, jot-
ka ovat niitä yhden hengen yrityksiä, joita meillä Suomessakin on erittäin paljon. Itse asias-
sa suomalaisen yrityksen keskikoko on edelleen alle kaksi, mikä on kansainvälisessä ver-
tailussa edelleen liian pieni.

Mutta toivon myös kollegoilta — arvostamaltani kollegalta, edustaja Lohelta — myös
sitä, että jos ja kun hän tulee esittämään minun sanomisiani täällä, niin hän puhuu myös
muutakin kuin muunneltua totuutta, koska silloin kun minä puhun pienyrityksistä, minä
puhun yhden hengen mikroyrityksistä, maksimissaan muistaakseni neljän hengen yrityk-
sistä, en 20 hengen yrityksistä, kuten esimerkiksi ministeri Orpo puhui televisiossa sekoit-
taen samalla yhden hengen ja 20 hengen yrityksen. Se on totta, että Suomessa tarvitaan uu-
sia työpaikkoja pieniin yrityksiin, keskisuuriin yrityksiin. Jos meillä olisi yhtä paljon suu-
rempia pk-yrityksiä kuin Saksassa, niin meillä ei olisi minkäänlaisia ongelmia työllisyy-
destä. 
79



Pöytäkirjan asiakohta PTK 36/2018 vp
Mutta kaiken kaikkiaan toivon niin edustaja Hoskosen äskeiseen puheenvuoroon viita-
ten kuin muutenkin, että tässäkin salissa puhuttaisiin aina täyttä totta.

19.19 Tarja Filatov sd: Arvoisa puhemies! Tämä kehys on tämän vaalikauden viimei-
nen, ja se raamittaa sitä talouspoliittista asemaa, jossa me olemme. Siellä on nostettu muu-
tama iso työelämäreformi, joihin haluan tässä puheenvuorossani puuttua. Tuntuu siltä, että
hallitus uskoo irtisanomisen voimaan ja siihen, että kun irtisanomista helpotetaan, niin sitä
kautta synnytetään työpaikkoja, ja että hallitus uskoo siihen, että kun työelämää haparoite-
taan ja haperretaan entisestänsä eli lisätään määräaikaisia työsuhteita, niin sitä kautta syn-
nytetään ikään kuin uusia työnteon mahdollisuuksia.

Näitä pitää aina arvioida siihen kokonaisuuteen nähden, missä meidän koko työlainsää-
däntömme on, ja vaikka onkin kyse kehyksestä, niin haluan silti puuttua näihin kahteen
asiaan, koska jos ne ovat ne työelämän reformit, joihin hallitus nojaa, niin olisi toivonut,
että niitä olisi valmisteltu hiukan perusteellisemmin eikä sillä tavalla, että päätetään tietyis-
tä ratkaisuista ja sen jälkeen ruvetaan katsomaan, mitenkähän ne olisi mahdollista toteut-
taa. Jos mietitään vaikkapa sitä, että alle 30-vuotiaiden ihmisten kohdalla, jotka ovat olleet
kolme kuukautta työttömänä, voisi solmia määräaikaisen työsopimuksen ilman, että sille
tarvitaan perusteita, niin voidaan kysyä, miksi tällainen syrjivä malli. Miksi tällainen syr-
jivä malli?

Meillä on Euroopan unionin perusoikeuskirja, joka kieltää ikäsyrjinnän, sen 21 artikla.
Tämän vuoksi esimerkiksi syrjintädirektiivi on ollut sellainen, että kun ikäpoikkeusta tul-
kitaan Euroopan unionin tuomioistuimessa, niin ikäpoikkeuksen suhteen ollaan oltu hyvin
tiukkoja sen vuoksi, että ikäsyrjintä nähdään yhtenä erityisenä syrjinnän piirteenä. Me tie-
dämme, että meillä on työmarkkinoilla ikäsyrjintää. Useimmiten puhutaan siitä, että ikään-
tyneet ihmiset tulevat syrjityiksi työmarkkinoilla, koska työnantajat pelkäävät sitä, että
heillä on sairauksia tai heidän kohdallaan lankeaa joku sellainen sairaus, josta joutuu sitten
pidemmän aikaa maksamaan, tai muita riskejä.

Mutta jos me ajattelemme 30-vuotiasta henkilöä, niin hän ei ole enää ihan nuori. Ei voi-
da ajatella, että tässä iässä työelämän pelisäännöt ovat ikään kuin nuorisotyöttömyyden
hoitamista. Hän on siinä perheen ruuhkavuosi-iässä, jossa on usein pieniä lapsia, jossa mie-
titään perheen perustamista ja jossa mietitään esimerkiksi lasten hankkimista. Ja vaikka
meillä tässä yhteiskunnassa on tapahtunut paljon muutoksia, jotka vaikuttavat siihen, min-
kä verran itse kukin niitä lapsia päättää hankkia, niin lukuisat tutkimukset osoittavat sen,
että kun verrataan sitä lapsilukumäärää, mitä nuoret ovat toivoneet ja mikä heidän elämäs-
sään sitten toteutuu, ja arvioidaan sitä, mitä tässä välissä on tapahtunut, miksi lapsia syn-
nytetään vähemmän kuin oltiin nuorempana toivottu, niin sieltä taustalta keskeisenä selit-
tävänä tekijänä löytyy työelämän epävarmuus. Eli työelämän epävarmuus on yksi suurim-
pia syitä, miksi ihmiset tinkivät siitä lapsilukuhaaveestaan, mikä heillä nuorempana on, ja
sen vuoksi minusta on jotenkin aivan käsittämätöntä, että perhevapaauudistus meni mön-
kään ja ikään kuin sen jälkeen meille ollaan tuomassa tähän saliin laki, joka toimii täysin
päinvastaiseen suuntaan eli heikentää nimenomaan pienten lasten vanhempien työmarkki-
na-asemaa. Ja jos edes uskoisin siihen, että tämä synnyttää jotenkin lisää työpaikkoja, niin
voisin ymmärtää hallituksen logiikkaa, mutta en jaksa uskoa siihen monestakaan syystä,
siksi, että meillä tällä hetkellä tässä talossa on käsittelyssä nollatuntisopimuksia koskeva
lainsäädäntö, jossa muutama asia paranee mutta jossa itse asiassa tehdään lailliseksi työso-
pimus, jossa työtunteja on nolla. Vieläkö lisää joustoa tarvitaan siihen, että työlainsäädän-
80



Pöytäkirjan asiakohta PTK 36/2018 vp
nön näkökulmasta uskalletaan rekrytoida? Meillä on vuokratyösopimukset, meillä on oi-
keus tehdä määräaikaisia työsopimuksia silloin, kun niihin löytyy perusteet, silloin kun
työnantajalla on riskit sen suhteen, kantaako se yritys, tai on määräaikainen tarve, ja tämä
on unohtunut tässä keskustelussa kokonaan. Nyt yhtäkkiä ajatellaan, että tällainen perus-
teeton määräaikainen työsopimus toisi lisää työpaikkoja. Siihen en totta vieköön usko.

No, sitten jos ajatellaan tätä irtisanomissuojan puolta, siinä on viitattu usein Saksaan ja
sanottu, että haetaan Saksasta mallia ja se olisi se meidän tiemme täällä irtisanomispuolel-
la. Kannattaa kuitenkin muistaa, että Saksa ei ole ratifioinut niitä ILO-sopimuksia, joita me
olemme ratifioineet. Me olemme täysin erilaisessa kansainvälisessä tilanteessa suhteessa
Saksaan. Saksassa muutoinkin lainsäädäntö lähtee siitä, että irtisanomissuoja soveltuu vain
yli 10 työntekijän yrityksiin, mutta siellä on silti kielletty syrjintä, ja se on eri asia. Saksa ei
ole ratifioinut ILOn irtisanomissuojaa koskevaa yleissopimusta, Suomi on ratifioinut sen
1992. Sopimus sallii irtisanomissuojasta syrjäyttämisen vain hyvin rajatuilla ryhmillä, ja
ne eivät oikeastaan tähän hallituksen esitykseen istu. Sopimus edellyttää, että irtisanomi-
sella on aina asianmukainen peruste, ja jos nyt lähdetään heikentämään niitä perusteita, joi-
ta henkilökohtaisesti on, niin ollaan hyvin lähellä sitä, miten meillä syrjimättömyys toteu-
tuu ja miten nämä perusteet siihen istuvat. Sen vuoksi olisin toivonut, että tällaisissa isois-
sa asioissa, joissa mennään ihan työlainsäädännön fundamentteihin, [Puhemies koputtaa]
olisi hieman arvioitu tätä kansainvälistä kenttää ja mietitty sitä, voidaanko löytää muita vä-
lineitä kuin syrjivät välineet.

Keskustelu päättyi.

Asia lähetettiin valtiovarainvaliokuntaan, jolle muut valiokunnat voivat antaa lausunnon
viimeistään 18.5.2018.
81


	3
	14.04
	14.15
	14.21
	14.26
	14.32
	14.37
	14.43
	14.48
	14.54
	14.59
	15.05
	15.09
	15.10
	15.11
	15.11
	15.13
	15.13
	15.14
	15.15
	15.17
	15.18
	15.19
	15.20
	15.21
	15.22
	15.23
	15.24
	15.26
	15.27
	15.28
	15.29
	15.30
	15.31
	15.32
	15.33
	15.34
	15.36
	15.37
	15.38
	15.39
	15.40
	15.42
	15.43
	15.44
	15.45
	15.46
	15.48
	15.49
	15.50
	15.51
	15.52
	15.54
	15.55
	15.56
	15.57
	15.58
	15.59
	16.01
	16.02
	16.03
	16.04
	16.06
	16.07
	16.08
	16.10
	16.11
	16.12
	16.13
	16.14
	16.15
	16.17
	16.18
	16.19
	16.20
	16.21
	16.22
	16.23
	16.24
	16.26
	16.27
	16.28
	16.29
	16.30
	16.31
	16.33
	16.34
	16.35
	16.36
	16.38
	16.39
	16.40
	16.41
	16.42
	16.43
	16.44
	16.45
	16.46
	16.48
	16.49
	16.50
	16.51
	16.52
	16.53
	16.55
	16.56
	16.57
	16.58
	16.59
	17.00
	17.01
	17.02
	17.03
	17.05
	17.06
	17.07
	17.08
	17.09
	17.10
	17.12
	17.13
	17.14
	17.15
	17.16
	17.18
	17.19
	17.21
	17.22
	17.28
	17.32
	17.38
	17.41
	17.46
	17.50
	17.55
	18.01
	18.06
	18.12
	18.13
	18.14
	18.15
	18.20
	18.25
	18.31
	18.36
	18.41
	18.47
	18.55
	18.56
	18.57
	19.01
	19.05
	19.10
	19.12
	19.17
	19.19


