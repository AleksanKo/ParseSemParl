















































DEMB1B2.tmp.xml


Pöytäkirjan asiakohta PTK 24/2017 vp
Pöytäkirjan asiakohta 

PTK 24/2017 vp

Täysistunto

Torstai 16.3.2017 klo 16.00—19.58

3. Työeläkeindeksin palauttaminen takaisin palkkatasoindeksiksi
Kansalaisaloite KAA 4/2016 vp
Valiokunnan mietintö StVM 4/2017 vp

Ensimmäinen käsittely

Toinen varapuhemies Arto Satonen: Ensimmäiseen käsittelyyn esitellään päiväjärjes-
tyksen 3. asia. Käsittelyn pohjana on sosiaali- ja terveysvaliokunnan mietintö StVM 4/
2017 vp. Valiokunta ehdottaa, että lakiehdotus hylätään.

Yleiskeskustelu asiasta alkaa. Valiokunnan puheenjohtaja, edustaja Haatainen.

Keskustelu

17.02 Tuula Haatainen sd (esittelypuheenvuoro): Arvoisa herra puhemies! [Hälinää —
Puhemies koputtaa]

Toinen varapuhemies Arto Satonen:  Pyydän, että sali keskittyy kuuntelemaan puhujaa.

Arvoisa herra puhemies! Nyt käsittelyssä olevan kansalaisaloitteen taustalla on aito huo-
li pientä eläkettä saavien ihmisten toimeentulosta. Tämä huoli on aito, ja valiokunta mie-
tinnössään myös tuo sen esiin. Valiokunta kuuli laajan joukon asiantuntijoita, eri tahoja ja
tutkimuslaitoksia. Kaikkien näiden asiantuntijalausuntojen perusteella valiokunta yksi-
mielisesti päätyi siihen, että aloitteen esittämä keino ei ole paras mahdollinen, ja valiokun-
ta ei voinut sitä näin ollen kannattaa.

Valiokunta tarkasteli aloitteen esitystä eläketurvan rahoituksen kestävyyden näkökul-
masta sekä arvioi, miten voimme turvata nyt maksussa olevien eläkkeiden maksamisen
sekä turvata nyt työelämässä olevien sukupolvien tulevat eläkkeet.

Asiantuntijoiden lausuntojen ja siellä taustalla olevien laskelmien mukaan tämä aloit-
teessa esitetty indeksin muuttaminen kasvattaisi merkittävimmin suuria eläkkeitä. Valio-
kunnan näkemyksen mukaan vaikeimmassa asemassa olevien eläkeläisten asemaa paran-
netaan kuitenkin tehokkaimmin nostamalla kansaneläkettä tai takuueläkettä ja pelkästään
pientä työeläkettä saavien asemaa parannetaan tehokkaimmin muilla toimilla, kuten huo-
lehtimalla sosiaali- ja terveydenhuollon asiakasmaksujen sekä lääkkeiden ja matkakustan-
nusten omavastuiden kohtuullisuudesta sekä riittävästä asumisen tuesta.

Arvoisa puhemies! Mietintö on tässä. Mietinnön liitteenä on myös yksi vastalause, vas-
talause on luettavissa tästä mietinnöstä, ja tuosta vastalauseesta äänestettiin. — Kiitos.

17.04 Anneli Kiljunen sd: Arvoisa herra puhemies! Valiokunnan puheenjohtaja Tuula
Haatainen esitteli sosiaali- ja terveysvaliokunnan mietinnön kansalaisaloitteeseen. Mietin-
 Tarkistettu
4.1



Pöytäkirjan asiakohta PTK 24/2017 vp
nössä oli hyvin perusteltu, miksi työeläkeindeksin muutos niin, että se seuraisi vain ansio-
tason kehitystä, ei ole kestävä ratkaisu. Näitä perusteita ovat etenkin järjestelmän rahoituk-
sen kestävyyden turvaaminen, sukupolvien välinen oikeudenmukaisuus, maksujen oikeu-
denmukainen suhde saatavaan eläkkeeseen, luottamus sekä julkisen talouden kestävyy-
teen kohdistuvien haasteiden pienentäminen.

Valiokunnan mietinnössä jaetaan myös kansalaisaloitteessa esitetty huoli pienimmillä
työeläkkeillä elävien eläkeläisten asemasta. Mietinnön mukaan vaikeimmassa asemassa
olevien eläkeläisten asemaa parannetaan tehokkaimmin nostamalla kansaneläkettä tai ta-
kuueläkettä, sillä pienempiä eläkkeitä ei tarkisteta työ- vaan kansaneläkeindeksillä. Mie-
tinnössä todetaan myös, että indeksin muuttaminen kasvattaisi merkittävämmin suuria
eläkkeitä, kun taas pientä työeläkettä saavien asemaa parannetaan tehokkaammin muilla
toimilla, kuten huolehtimalla sosiaali- ja terveydenhuollon asiakasmaksujen sekä lääkkei-
den ja matkakustannusten omavastuiden kohtuullisuudesta sekä riittävästä asumisen tues-
ta.

Arvoisa puhemies! Yhdymme valiokunnan näkemykseen siitä, ettei indeksimuutos ole
toimiva ratkaisu pienituloisten työeläkeläisten aseman kohentamiseen, mutta olemme jät-
täneet vastalauseen, koska katsomme, että mietinnössä ei puututa riittävästi eläkeläisköy-
hyyteen ja pienituloisten eläkeläisten toimeentulon turvaamiseen. Esitimme siis lausumaa,
pontta, jossa eduskunta edellyttäisi hallitukselta toimenpideohjelmaa eläkeläisköyhyyden
vähentämiseksi ja eläkeläisten toimeentulon turvaamiseksi. Tähän hallituspuolueet eivät
kuitenkaan yhtyneet. Tästä syystä jätimme asiasta vastalauseen, jonka nyt esittelen.

Arvoisa puhemies! Eläkeläisköyhyys ja pienituloisuus on tunnistettava, ja eläkeläisten
aseman helpottamiseksi tarvitaan ratkaisuja, joilla kohtuullinen toimeentulo turvataan.
Edellytämme vastalauseessa, että hallitus laatii nopeasti toimenpideohjelman eläkeläis-
köyhyyden vähentämiseksi ja eläkeläisten toimeentulon turvaamiseksi. On valitettavaa, et-
teivät hallituspuolueet voineet yhtyä tähän näkemykseen. Se on myös ikävää kansalaisa-
loitteen allekirjoittaneiden ihmisten kannalta, jotka onnistuivat määrätietoisella työllään
nostamaan köyhien eläkeläisten ja pientä työeläkettä saavien eläkeläisten toimeentulon
vahvasti julkiseen keskusteluun. Se on ikävää myös kaikkien niiden pienituloisten eläke-
läisten kannalta, jotka ovat odottaneet tältä kansalaisaloitteen eduskuntakäsittelyltä enem-
män.

Vaikka siis kansalaisaloitteen mukainen indeksimuutos ei ole ratkaisu pienituloisten
eläkeläisten toimeentuloon, meidän mielestämme olisi erittäin tärkeää, että mietimme kei-
noja ja pystymme tekemään yhteisiä päätöksiä pienituloisten eläkeläisten arkisen toimeen-
tulon helpottamiseksi.

Arvoisa puhemies! Eläkkeensaajien toimeentulo vaihtelee paljon yksilöllisten elämän-
tilanteiden mukaan. Monilla eläkeläisillä takuueläke tai kansaneläke tai pieni työeläke ei-
vät riitä turvaamaan arkista toimeentuloa. Ihmiset tarvitsevat myös asumistukea ja jopa toi-
meentulotukea, jotta voivat maksaa päivittäisen elämisen, asumisen, palvelumaksut, lääk-
keet ja niin edelleen. Eläkeläiset joutuvat myös tinkimään paljon menoistaan ja mietti-
mään, voiko esimerkiksi sellaisia lääkkeitä, joita ei voi korvata, ostaa ylipäätään. Myös lei-
päjonoissa eläkeläisiä on paljon.

Tammikuussa, kun tämä kansalaisaloite odotti vielä eduskunnan käsittelyä, Eläketurva-
keskus julkaisi tutkimuksen nimeltään "Eläkkeet ja eläkeläisten toimeentulo 1995—2015".
Keskeinen uutisointi tutkimuksesta kertoi, että eläkeläisten toimeentulo on kehittynyt 20
viime vuoden aikana myönteisesti. Tämä tosiaan on totta, kun katsomme tilastoja ja ver-
2



Pöytäkirjan asiakohta PTK 24/2017 vp
taamme keskiarvoja — hieno asia. [Eero Heinäluoman välihuuto] Mutta samalla moni elä-
keläinen joutui pettymään ja pelästyi siitä, että eläkeläisten todellinen tilanne jää nyt tämän
esityksen takia varjoon. Eli keskiarvon takaa löytyy totuus yksittäisen eläkeläisen asemas-
ta, ja tämä asema vaihtelee hyvin paljon etenkin sen mukaan, millainen työura ihmisellä on
takanaan, miten vanha hän on ja millainen on hänen asumisensa ja perheensä muoto. Yk-
sin asuvat eläkeläiset ovat todennäköisesti pienituloisempia kuin perheelliset. Vuonna
2014 yksin asuvista eläkeläisistä melkein 30 prosenttia oli pienituloisia, kun perheellisillä
osuus oli 3 prosenttia, ja alle 55-vuotiaista yksin asuvista eläkeläisistä lähes 60 prosenttia
oli pienituloisia. Myös yksin asuvien 75 vuotta täyttäneiden pienituloisuus on yleistä. 75
vuotta täyttäneet yksin asuvat naiset muodostavat suurimman pienituloisten ryhmän eläke-
läisistä.

Arvoisa puhemies! Eläkeläisten arjen toimeentulo muodostuu kokonaisuudesta, johon
kuuluvat muun muassa eläke ja muut tulot, muut etuudet, verotus, erilaiset maksut ja pal-
velut. Toimeentuloon voidaan vaikuttaa poliittisin päätöksin. Vuonna 2016 eläkeindeksiin
sidotut etuudet laskivat miinusmerkkisen indeksin vuoksi 0,4 prosenttia. Sosiaalidemo-
kraattien vaihtoehtobudjetissa edellytettiin, että kansaneläkeindeksi jäädytetään, jotta
etuuksien taso ei laskisi. Tämän vuoden budjetissa hallitus leikkasi edelleen kansanelä-
keindeksiin sidottuja etuuksia 0,85 prosentilla ja jäädytti kansaneläkeindeksin tälle alem-
malle tasolle vuoteen 2019 saakka. Sosiaalidemokraatit esittivät myös näiden leikkausten
peruuttamista. 

Indeksileikkausten vaikutukset näkyvät pienituloisten arjessa esimerkiksi niin, että vii-
me vuonna takuueläkkeeseen tehty yli 20 euron korotus sulaa pois parissa vuodessa ja kan-
saneläkeläisen tulosta leikataan tänä vuonna 5,45 euroa joka kuukausi. Sosiaalidemokraa-
tit esittivät vuoden 2016 vaihtoehtobudjetissaan myös, että eläkeläisten verotus ei saa olla
palkansaajien verotusta kireämpää. [Eero Heinäluoma: Oikea periaate!] Esityksemme mu-
kaan eläkkeensaajan käteen jäävä vuositulo olisi noin 250 euroa nykyistä korkeampi. [Ee-
ro Heinäluoma: Aikamoinen ero!] Hallitus teki korjauksen eläkeläisten verotukseen vuo-
delle 2017. Kuitenkin eduskunnan tietopalvelun laskelmien mukaan huomioidaan samaan
aikaan tehdyt muut muutokset, ja lopputulos onkin, että tänä vuonna takuueläkkeen osto-
voima putoaa 2 prosenttia ja samalla 1 000 euron työeläkettä saavan ostovoima putoaa 1,2
prosenttia. [Eero Heinäluoma: Se oli siinä!] Hallituksen toimet tasaavat eläkeläisten osto-
voiman viime vuoden tasolle vasta silloin, kun työeläke on 2 500 euroa kuukaudessa, ja
vasta tämän tulotason jälkeen ostovoima alkaa nousta. [Eero Heinäluoma: Kuulostaa pa-
halta!]

Arvoisa herra puhemies! Eläkeläisten toimeentulo on todellakin kokonaisuus, jossa yksi
parannuskeino ei voi korjata jokaista ongelmaa. Tämä vaatii useita toimenpiteitä. Tästä
syystä esitämmekin toimenpideohjelmaa eläkeläisköyhyyden vähentämiseksi ja eläkeläis-
ten toimeentulon turvaamiseksi. Toimenpideohjelmassa erityistä huomiota tulee kiinnittää
ikääntyneiden naisten ja pientä työeläkettä saavien asemaan. Osana kokonaisuutta tulee
selvittää muun muassa vaihtoehdot kansaneläkkeen tasokorotuksen tekemiseksi ja vero-
tuksen muuttamiseksi sekä eläkkeensaajien asumistuen, palvelujen ja palvelumaksujen
vaikutus. Ohjelma tulee tuoda eduskunnan käsittelyyn selontekona tänä syksynä 2017. 

Kuten sanottu, hallituspuolueet eivät yhtyneet tähän esitykseemme toimenpideohjel-
masta, mistä olemme todella pahoillamme.
3



Pöytäkirjan asiakohta PTK 24/2017 vp
Toinen varapuhemies Arto Satonen: Otamme vielä edustaja Tanuksen puheenvuoron, ja
sen jälkeen menemme debattiin.

17.13 Sari Tanus kd: Arvoisa puhemies! Paniikkiratkaisuna käyttöön otetun taitetun in-
deksin piti olla vain väliaikainen ratkaisu, mutta tässä sitä nyt ollaan. [Olavi Ala-Nissilän
välihuuto] Ei ole ihme, että seniorit ovat kokeneet tilanteen hyvin epäoikeudenmukaiseksi
ja ovat halunneet muutosta tilanteeseen. Kristillisdemokraatit vastustivat aikoinaan taite-
tun indeksin käyttöönottoa, ovat vastustaneet sitä matkan varrellakin, ja minä olen edel-
leen samalla linjalla. [Olavi Ala-Nissilä: Samoin!] Kansalaisaloitteen myötä alkoi kuiten-
kin eläkejärjestöjen ja median lobbaus taitetun indeksin poistamista vastaan. Pian asia nos-
tettiin mediaan sukupolvien välisenä vastakkainasetteluna, ikään kuin tulevilta sukupolvil-
ta vietäisiin eläkkeet pois. Tosiasiassa mitään päätöksiä ei kuitenkaan tehdä sen perusteel-
la, mitä voisi tapahtua 50 tai 70 vuoden päästä varsinkin, kun on tiedossa, että yhteiskunta
muuttuu nopeasti, seuraavan 10 vuoden aikana paljon enemmän kuin monet osaavat kuvi-
tellakaan. [Satu Hassin välihuuto] Toisaalta mitään päätöksiä ei valeta betoniin 70 vuodek-
si, ei 50 vuodeksi eikä lyhyemmäksikään ajaksi niin, että ei olisi mitään uudelleenarvion tai
muutoksen mahdollisuutta.

Tilastotieteen professori, sosiaali- ja terveysministeriön vakuutusosastolla aiemmin toi-
minut päällikkö, sosiaali- ja terveysministeriön aiempi ylijohtaja Tarmo Pukkila, joka oli
kuultavana valiokunnassa, sanoi tähän liittyen: "Viimeiset 25 vuotta ovat osoittaneet, että
työeläkejärjestelmää koskevaa säätöä on tehtävä jatkuvasti olosuhteiden muuttuessa." Ja
edelleen: "Hyvin monet eläkejärjestelmän ratkaisut on tehty ajatuksella, että jos valitut rat-
kaisut eivät toimi halutulla tavalla, tarvittaessa muutetaan lainsäädäntöä." Itse olen varajä-
senenä sosiaali- ja terveysvaliokunnassa, mutta toisin kuin useimmissa muissa asioissa tä-
män kansalaisaloitteen ratkaisevissa käsittelyissä en päässyt pöydän ääreen, joten en voi-
nut vaikuttaa valiokunnan päätöksiin enkä lausumiin. Valiokunnan mietintö siis tukee elä-
keläisten sijaan järjestelmää, eläkejärjestelmää. Vakuutusmatemaatikko, yhteiskuntatietei-
den tohtori ja sosiaaliturvapolitiikan dosentti, myös valiokunnassa asiantuntijana olleen
Olli Pusan sanoin "eläkealalle kumarrettiin". Ja mitäs muutoin tapahtui? Eläkeläisille pyl-
listettiin. Mitä vaikutuksia päätöksellä on, sen aika näyttää ja sitä voimme itse kukin miet-
tiä, mutta tohtori Pusan mukaan ainakin työeläkejärjestelmän, ay-liikkeen ja poliittisten
päätöksentekijöiden uskottavuus on puolentoista miljoonan eläkeläisen silmissä monessa
suhteessa romahtanut.

Nykyiset eläkeläiset ovat hyvin pitkälti rakentaneet tämän maan hyvinvoinnin perustan.
Viime maanantaina vietimme talvisodan päättymisen muistojuhlaa. Sain jututtaa monia se-
nioreita, sota-aikana monessa palvelleita, myös 92—94-vuotiaita lottia ja sotaleskiä sekä
sotaorpoja. Ilman näiden ikäluokkien periksiantamatonta, sitkeää uurastusta meillä ei olisi
tämän päivän hyvinvointivaltiota. Mutta silloin olikin talvisodan henkeä, puhalsimme
kaikki yhteen hiileen, niin kuin joku heistä totesi. Suurista uhrauksista huolimatta eläke-
läisköyhyys on tänä päivänä erittäin ikävä tosiasia. Se on häpeätahra maassamme. Siitä
olemme paljon puhuneet, ja edustaja Kiljunen edellä puhui siitä myös kattavasti. Mietin-
nön vastalauseessa esitetään ohjelmaa eläkeläisköyhyyden selvittämiseksi. Itse olen sitä
mieltä, että erinäisiä ohjelmia tässä talossa on jo ennestään paljon. Tiedämme varsin katta-
vasti eläkeläisköyhyyden taustoista ja syistä. Mielestäni uusien ohjelmien sijaan tarvitsem-
me konkreettisia toimia, tekoja, jotka viipymättä tarttuvat eläkeläisköyhyyteen ja poista-
vat sitä.
4



Pöytäkirjan asiakohta PTK 24/2017 vp
Takuu- ja kansaneläkkeiden korotuksista on puhuttu paljon. Myös pienten työkyvyttö-
myyseläkkeiden korotusta tarvittaisiin kipeästi. [Sari Sarkomaan välihuuto] Toivottavasti
nämä toteutuvat, mutta on muistettava: nämä tulevat budjetista. Pienten työeläkkeiden saa-
jina on monia ikänaisia, jotka ovat aikanaan hoitaneet monta lasta kotona, tehneet todella
arvokasta työtä niin tulevia sukupolvia kuin koko yhteiskuntaakin ajatellen, ovat sitten ol-
leet ehkä pienipalkkaisessa tehdas- tai kaupan työssä. Myös heidän eläkkeisiinsä tulisi saa-
da parannusta. Kuinka hyvin eläkekustannuskori vastaa nykyeläkeläisten elinkustannuk-
sia, tai voitaisiinko eläkeyhtiöiden kanssa löytää keinoja ikääntyvän väestön hyvän hoidon
ja köyhien eläkeläisten hyvinvoinnin edistämiseksi? Näihin asioihin liittyen tulen esittä-
mään lausumia myöhemmin.

Arvoisa puhemies! Kansalaisaloite työeläkeindeksin palauttamiseksi takaisin palkkata-
soindeksiksi ei saanut kannatusta valiokunnassa. Useat asiantuntijat nostivat kuitenkin lau-
sunnoissaan esiin niin sanotun puoliväli-indeksin palauttamisen mahdollisuuden. Profes-
sori Pukkilaa lainatakseni — lausunnossaan hän kirjoittaa: "Kun työeläkeindeksin valinta
on poliittinen ratkaisu, kansalaisaloitteen tarkoittaman palkkaindeksin sijasta puoliväli-in-
deksi tarjoaisi tasapainoisen vaihtoehdon uudeksi työeläkeindeksiksi nykyisen indeksin ti-
lalle." 

Myös tohtori Olli Pusa, sosiaaliturvapolitiikan dosentti, yhteiskuntatieteiden tohtori ja
vakuutusmatemaatikko, joka myös oli kuultavana valiokunnassa, kannattaa jatkossa puo-
liväli-indeksiä. Hän kirjoittaa: "Vaikka suhtaudun kriittisesti Eläketurvakeskuksen laati-
mien pitkän tähtäimen ennusteiden käytettävyyteen esillä olevan asian kaltaisissa päätös-
tilanteissa, noita asioita tarkastelemalla päädyin käsitykseen, että ratkaisu, jossa pitkän täh-
täimen keskiarvo olisi puoliväli-indeksin tasoa, on noidenkin laskelmien perusteella realis-
tinen." Työeläkevakuuttajat Tela teki myös laskelmia eri indeksien vaikutuksista eläkera-
hastojen kehitykseen. Nämä luvut perustuivat Eläketurvakeskuksen jo vuosi aiemmin te-
kemiin laskelmiin. Näiden perusteella Olli Pusa myös kirjoittaa: "Yksityisen
eläkejärjestelmän osalta puoliväli-indeksi pitkän ajan keskiarvona ei mitenkään vaarantai-
si yksityisen sektorin työeläkkeiden rahoitusta. Eläkerahastojen määrä kasvaisi ja pysyisi
suhteessa eläkemenoon lähes nykyisellä tasolla. Julkisen sektorin osalta tilanne on saman-
lainen."

Koska valiokunta ei kannata vaan tyrmäsi kansalaisaloitteen, palkkatasoindeksiesityk-
sen, on tietysti hyvin todennäköistä, että tämä sali myös sen äänestää nurin. Sen vuoksi eh-
dotankin, että käsittelyn pohjaksi otetaan ehdottamani muutos työntekijän eläkelain 98
§:ään, elikkä pykälä kuuluu:

"Eläkkeiden indeksitarkistus
Maksussa oleva eläke tarkistetaan vuosittain tammikuun alusta lukien indeksillä (työ-

eläkeindeksi), jota laskettaessa palkkatason muutoksen painokerroin on 0,5 ja hintatason
muutoksen painokerroin 0,5." 

Toivonkin, että tämä ehdotukseni saa kannatusta. Sen tämä ilta täällä salissa näyttää. Va-
litettavasti itse en pysty jäämään kovin pitkään keskusteluun, kun on etuoikeus olla suoras-
sa televisiolähetyksessä joidenkin oppositioedustajien kanssa, mutta tässä on ainakin
konkreettinen esitys, tässä on konkreettinen mahdollisuus näyttää, että tässä salissa toimin-
ta ei jää vain puheen tasolle vaan voidaan tarttua toimeen ja äänestää muutoksen puolesta.
— Kiitos.
5



Pöytäkirjan asiakohta PTK 24/2017 vp
Toinen varapuhemies Arto Satonen: Nyt on mahdollisuus käyttää vastauspuheenvuoro-
ja, joita varataan V-painikkeella, ja ne aloittaa edustaja Sarkomaa.

17.23 Sari Sarkomaa kok (vastauspuheenvuoro): Arvoisa puhemies! Valiokunta oli täy-
sin yksimielinen siitä, että tämä käsittelyssä oleva kansalaisaloite ei ole perusteltu pienitu-
loisten eläkeläisten tilanteen parantamiseksi, ei tulevien sukupolvien ja oikeudenmukai-
suuden näkökulmasta eikä eläkejärjestelmän kestävyyden kannalta. Olimme täysin yksi-
mielisiä. Täysin yksimielisiä olimme myös siitä, että tarvitaan muita keinoja pienituloisten
eläkeläisten tilanteen helpottamiseksi.

Mutta eri mieltä olimme siitä, tehdäänkö ohjelma, niin kuin oppositio totesi, vai toimi-
taanko niin kuin hallitus toimii, eli tehdään tekoja pienituloisten eläkeläisten tilanteen pa-
rantamiseksi. Takuueläkettä on korotettu, sitä korotetaan myöskin ensi vuonna. Onko SDP
ollut takuueläkettä korottamassa? Se, mitä myös on tehty: on korotettu omais- ja perhehoi-
tajien minimipalkkioita ja parannettu heidän tukipalveluitaan ja oikeuttaan vapaapäiviin.

Tätä työtä on tehtävä sitkeästi. Hallituksen on tehtävä toimia, jotta me pääsemme eläke-
läisköyhyydestä ja parannetaan vanhusten hoivapalveluita. Siihen eivät opposition pelkät
ohjelmat riitä. [Puhemies koputtaa] Tekoja — tässä oli se ero, mikä valiokunnassa oli.

17.24 Anneli Kiljunen sd (vastauspuheenvuoro): Arvoisa herra puhemies! On aivan totta
se, että olimme täysin yhtä mieltä siitä, että työeläkeindeksiä ei tule muuttaa, ja kävimme
mielestäni hyvin rakentavaa ja hyvää keskustelua myös eläkeläisköyhyydestä. Juuri näistä
syistä me olimme erittäin pahoillamme siitä, että hallituksella ei ollut riittävää tahtoa läh-
teä tekemään toimenpideohjelmaa, koska se olisi ollut luontainen seuraus sille kaikelle
keskustelulle ja tekemiselle — me keskustelimme, että olisimme yhdessä vaatineet edus-
kunnan voimatahdolla eläkeläisköyhyyden vähentämistä ja pientä työeläkettä saavien ih-
misten toimeentulon turvaamista. Tämä olisi ollut vahva tahtotila eduskunnalta, jos se olisi
lähtenyt yhtenäisesti, mutta valitettavasti näin ei nyt tapahtunut.

17.25 Martti Talja kesk (vastauspuheenvuoro): Arvoisa puhemies! Tässä on selkeästi
tullut esille, että kansalaisaloitteen esittämä keino ei ollut oikea, sellainen, mikä olisi hyö-
dyttänyt pienituloisia eläkeläisiä, erityisesti niitä naisia, jotka ovat hoitaneet kotia ja joiden
työaika- ja työtulokertymät ovat olleet vähäisiä. He ovat tyypillisiä eläkeköyhiä. Hallitus
on ryhtynyt toimenpiteisiin takuueläkkeen korottamisella ja erilaisilla muilla tukimuodoil-
la, jotta eläkeläisköyhyyttä voitaisiin vähentää. Hallitus jatkaa työskentelyä tähän suun-
taan, jotta tässä esityksessä tavoiteltu nimenomaan pienituloisten köyhyyden ehkäisy voisi
toteutua.

17.26 Aino-Kaisa Pekonen vas (vastauspuheenvuoro): Arvoisa puhemies! Tämän kansa-
laisaloitteen tavoite pienituloisten eläkeläisten taloudellisen aseman parantamisesta on hy-
vä, ja minä pidän erittäin tärkeänä sitä, että me keskustelemme nyt asiasta täällä. Kansalais-
aloitehan toimii parhaimmillaan juuri myöskin yhteiskunnallisen keskustelun herättämi-
sessä ja eri asioiden esiin nostamisessa. 

Valiokunnassa käsiteltiin todellakin tätä aloitetta perusteellisesti, niin kuin täällä on to-
dettu, on kuultu asiantuntijoita laajalti. Tavoite on erittäin hyvä, mutta keino on väärä. Työ-
eläkeindeksin palauttaminen palkkatasoindeksiksi ei hyödytä kaikkein pienituloisimpia ja
heikoimmassa asemassa olevia eläkeläisiä. Toisaalta olisi tehokkaita keinoja, joilla voitai-
6



Pöytäkirjan asiakohta PTK 24/2017 vp
siin puuttua välittömästi eläkeläisköyhyyteen, esimerkiksi tasokorotus kansaneläkkeisiin
ja takuueläkkeisiin, ja myös terveyskeskusmaksujen poisto olisi yksi keino helpottaa pie-
nituloisten eläkeläisten ahdinkoa. 

Mutta hieman hämmentää kuitenkin se, että kun me olemme olleet vallan yksimielisiä
valiokunnassa tämän asian suhteen, huoli [Puhemies koputtaa] on ollut yhteinen, niin mik-
si tätä ohjelmaa ei voitu tehdä.

17.27 Eeva-Johanna Eloranta sd (vastauspuheenvuoro): Arvoisa puhemies! Eläkeläis-
köyhyys ja -pienituloisuus ovat todellisia ongelmia, joihin on löydettävä ratkaisut. Halli-
tuksen olisikin syytä aloittaa ohjelman laatiminen eläkeläisköyhyyden vähentämiseksi ja
eläkeläisten toimeentulon turvaamiseksi heti ja perua ne ikäihmisten toimeentuloa heiken-
tävät päätökset, joita on aika paljon päässyt kertymään. 

Hallitushan leikkasi tänä vuonna kansaneläkeindeksiä sen 0,85 prosenttia ja on myöskin
jäädyttänyt tämän indeksin seuraaviksi kolmeksi vuodeksi. Tämähän nimenomaan kohdis-
tuu noihin pienimpiin etuuksiin, joita on muun muassa kansaneläke. Tosiaankin jo viime
vuonna etuudet laskivat sen 0,4 prosenttia, kun kansaneläkeindeksi painui miinukselle, ja
nyt kun olette vielä jäädyttäneet indeksin seuraaviksi kolmeksi vuodeksi, niin vaikka hin-
nat lähtisivät nousemaan, eläkeläisten asema sen kuin heikkenee. 

Ihmettelen todella syytä siihen, miksi tällaista opposition esittämää selvitystä eläkeläis-
köyhyyteen puuttumiseksi ei voida tehdä. Mielestäni se olisi todella paikallaan. 

17.28 Ritva Elomaa ps (vastauspuheenvuoro): Arvoisa puhemies! Ensin kiitän tosiaan
kansalaisaloitteen tekijöitä, koska tämä on todella tärkeä asia, mutta taitetun indeksin koh-
dalla asia ei paranisi näitten aivan pienten eläkeläisten kohdalla. Elikkä takuueläkettä ol-
laan nostettu, perussuomalaiset on tehnyt todella paljon työtä hallituksessa, jotta sitä nos-
tettaisiin edes vähän. Kansaneläkettä pitäisi nostaa. Pienet työeläkkeet ovat aivan liian pie-
niä. 

Mietinkin tässä, voitaisiinko ajatella, että tehtäisiin joku selvitys, miten puoliväli-indek-
si, 50—50, vaikuttaisi eläkerahastoihin ja yleensä eläkejärjestelmään. Olisiko mahdollista
edes ajatella sitä, tehdä edes selvitys siitä? 

Sitä ihmettelen myös, että kun Lipposen hallitus toi tämän taitetun indeksin, niin miksi
ne puolueet, jotka tässä ovat 20 vuotta hallituksessa olleet, eivät ole tähän mitenkään puut-
tuneet, [Puhemies koputtaa] vaan se taitettu indeksi on jatkanut eloaan?

17.29 Eero Suutari kok (vastauspuheenvuoro): Arvoisa puhemies! Eläkeköyhyys on ky-
symys, joka on tietysti syytä ratkaista. Mikäli sitä tällä kansalaisaloitteella yritettiin tehdä,
niin se ei sillä onnistu, niin kuin valiokunnan lausunnostakin tulee hyvin ilmi. Olen myös
sitä mieltä, että mitkään tällaiset indeksimuutokset eivät ole ratkaisu asiaan, jos ne nosta-
vat vain suurimpia eläkkeitä ja jättävät alimmat eläkkeet niin pieniksi, että ne korotukset
eivät auta siellä. 

Itse olen seurannut näitä eläkemaksuja siltä taustalta, että olen 80-luvun alusta maksa-
nut työeläkkeitä, ja jos ajatellaan sitä historiaa — että se aloitettiin 60-luvulla, jolloin pe-
rittiin 5 prosenttia työnantajalta työeläkemaksuja, ja silloin 80-luvulla, kun aloitin, se oli 11
prosenttia, ja nyt se sitten on noussut siihen 20 prosenttiin työnantajalla ja työntekijällä vie-
lä vajaaseen 5 prosenttiin — niin siinä on nähtävissä tämä, että se on niin kuin iskenyt tä-
hän suomalaiseen työhön. 
7



Pöytäkirjan asiakohta PTK 24/2017 vp
Elikkä en suosittelisi sellaista indeksimuutosta, joka nostaisi työn [Puhemies koputtaa]
hintaa niin, että sitä ei Suomessa tehdä. 

17.30 Sari Tanus kd (vastauspuheenvuoro): Arvoisa puhemies! Tämä onkin hyvin mie-
lenkiintoinen kysymys, minkä takia näitä työeläkemaksuja on jatkuvasti korotettu ja koro-
tettu, kun isojen rahastojen tuotosta olisi voitu käyttää hivenen enemmän ja olla nostamat-
ta työeläkemaksuja. Näitä kysymyksiä, joihin ei vastauksia ole tullut, on erinäinen määrä. 

On hyvä muistaa, että jos taitettu indeksi ei olisi tullut silloin kun se tuli, meillä tänä päi-
vänä ei olisi niin paljon eläkeläisköyhiä. 

Tämän järjestelmän kestävyydestä tähän puoliväli-indeksiin liittyen: Niin kuin tuossa
sanoin, Eläketurvakeskus on tehnyt laskelmia myös puoliväli-indeksiin liittyen, niitä ei
vaan ole hyvin laajalti julkaistu. Ja niin kuin tohtori Olli Pusa lausunnossaan kirjoitti, puo-
liväli-indeksi pitkän ajan keskiarvona ei mitenkään vaarantaisi yksityissektorin työeläkkei-
den rahoitusta. Eläkerahastojen määrä kasvaisi ja pysyisi suhteessa eläkemenoihin lähes
nykyisellä tasolla. Myös julkisen sektorin osalta tilanne on samanlainen. Eli lukuja on jo
käytettävissä. 

17.31 Eero Heinäluoma sd (vastauspuheenvuoro): Arvoisa puhemies! Ensinnäkin on
syytä sanoa, että tässä entinen kansanedustaja Kimmo Kiljunen ja sadat ja tuhannet muut
ihmiset ovat tehneet tarpeellisen ja välttämättömän työn.

Olen hyvin pahoillani siitä, että suuresti arvostamani Eläketurvakeskus kertoessaan
omista tutkimuksistaan eläkeläiskotitalouksien tulokehityksestä syyllistyi kyllä pahasti
virhearvioon ja väärään tulkintaan. Hehän nimittäin sanoivat ensi alkuun tiedotteessaan,
että eläkeläiskotitalouksien tulot ovat kehittyneet myönteisesti. Se perustui siihen tosi-
asiaan, että viimeisinä vuosina on jäänyt eläkkeelle kiihtyvässä määrin ihmisiä, jotka pa-
rempituloisina ja pidempään eläkemaksuja maksaneina saavat parempaa eläkettä. Sitten
siellä otettiin vielä pääomatulojenkin kehitys huomioon. Tämä havainto ei vastaa näiden
1 000 euron työeläkkeellä, vähän päälle, vähän alle, olevien ihmisten todellisuutta, ja se on
herättänyt paljon katkeruutta. Siksi olen tyytyväinen, että valiokunta on ottanut tämän on-
gelman esille, mutta pettynyt siitä, että tälle ei olla tekemässä mitään.

17.32 Katri Kulmuni kesk (vastauspuheenvuoro): Arvoisa puhemies! Valiokunta on teh-
nyt asiallista työtä tämän kansalaisaloitteen käsittelyssä. Kuten tässä keskustelussa on tul-
lut esille, tämä on tärkeä asia, mutta kaikista pienituloisimpien eläkeläisten köyhyyteen ei
kyllä tällä taitetulla indeksillä pystytä puuttumaan, vaan päinvastoin se parantaisi keskitu-
loisten ja suurituloisten eläkeläisten tilannetta. Ei sekään tietenkään väärin ole, mutta mei-
dän huolemme on se, miten kaikista pienituloisimpien tilannetta voidaan helpottaa.

Keskustalle on tärkeää ollut aina nimenomaan perusturvan parantaminen. Kansaneläke
luotiin aikanaan tähän maahan, takuueläkettä on pystytty korottamaan kahteen otteeseen.
Ja kun tehtiin kilpailukykysopimusta ja sen vastapuolena oli myös veronkevennyksiä, niin
hallitus piti huolen, että myös eläkeläisten verotusta kevennettiin. Kun täällä nyt oppositio
parjaa tätä indeksien jäädyttämistä, niin täytyy muistuttaa, että taisi löytyä teidän kaikkien
vaaliohjelmista se sama indeksien jäädytys.

17.33 Satu Hassi vihr (vastauspuheenvuoro): Arvoisa puhemies! Valiokunta on yksimie-
lisesti ottanut vastuullisen kannan ja esittää tämän aloitteen hylkäämistä. Kuten valiokun-
8



Pöytäkirjan asiakohta PTK 24/2017 vp
nan puheenjohtaja totesi, se hyödyttäisi eniten suurituloisimpia eläkeläisiä. Pidän perustel-
tuna myös valiokunnan oppositiopuolue-edustajien esittämää ja tukemaa pontta toiminta-
ohjelmasta eläkeläisköyhyyden vähentämiseksi.

Edustaja Tanukselle haluaisin todeta, kun hän väitti, ettei mitään päätöstä mietitä ja las-
keta 50 vuoden päähän, että kyllä esimerkiksi ilmastonsuojelua koskevia päätöksiä mieti-
tään ja pitääkin miettiä vielä pitemmällä aikavälillä. Eikä ylipäätänsä missään sellaisessa
asiassa, joka on laskennallisesti arvioitavissa useiden vuosikymmenien päähän, ole vas-
tuullista perustaa nyt tehtäviä päätöksiä toiveajatteluun [Puhemies koputtaa] siitä, että tu-
levina vuosikymmeninä tapahtuu joku mukava ihme.

17.34 Jani Mäkelä ps (vastauspuheenvuoro): Arvoisa puhemies! Kansalaisaloite nostaa
esiin tärkeitä asioita, ja valiokunta on mietinnössään ottanut aloitteeseen vastuullisen ja
kestävän kannan. Tätä taustaa ja yhteisymmärrystä vasten on hieman vaikea ymmärtää tätä
SDP:n ja muun opposition tekemää vastalausetta, koska valiokuntahan toteaa, että nämä
ongelmat ovat olemassa. Valiokunta toteaa myös muutamia aivan konkreettisia keinoja,
millä niitä ongelmia voitaisiin korjata. Mitä siinä siis on selvittämistä? Onko aivan välttä-
mätöntä kopioida sosiaalidemokraattisen puoluekokouksen laatima esitys tästä asiasta sel-
laisenaan ja vain vaihtaa paikalle puoluehallituksen sijaan hallitus? Onko siinä loppujen lo-
puksi mitään järkeä? Toivoisin ennemmin esityksiä, mistä otetaan kestävästi rahat näiden
jo tiedettyjen epäkohtien korjaamiseen jo tiedetyillä keinoilla.

17.35 Jukka Gustafsson sd (vastauspuheenvuoro): Arvoisa puhemies! Kyllähän se on
niin, että sosiaalidemokraatit nyt pelastavat itse asiassa tämän kansalaisaloitteen käsitte-
lyn. Meidän vastalauseemme, kiitos sosiaali- ja terveysvaliokunnan, on erinomainen kan-
nanotto tähän eläkeläisköyhyyteen, ja sen rinnalla on sitten myöskin halu tarttua pientä
työeläkettä saavien aseman parantamiseen. Meillä on lähes 900 000 minun mielestäni
pientä työeläkettä saavaa kansalaista, jotka ansaitsevat parempaa. 

Tulen puheenvuorossani ensimmäiseksi esittelemään tätä Eläkkeensaajien Keskusliiton
tuloeroja tasoittavaa mallia, joka varmaan parantaisi nimenomaan pientä työeläkettä saa-
vien asemaa ja olisi tulokehityksen kannalta solidaarinen.

Ilman tätä demarien juttua tämä olisi ihan hengetön ja köyhä tarina.

17.36 Jaana Laitinen-Pesola kok (vastauspuheenvuoro): Arvoisa puhemies! Suomalais-
ta eläkejärjestelmää on aina kehitetty hyvin vastuullisesti ja siinä on huolehdittu tästä su-
kupolvien välisestä eläkelupauksesta. Jos tätä indeksiä nyt muutettaisiin, se kyllä tarkoit-
taisi sitä, että nuorille annettu eläkelupaus siinä samassa petettäisiin. Me tarvitsemme siis
ihan muunlaisia keinoja kuin indeksin palauttaminen, jos ja kun halutaan laittaa kuntoon
näitten pienempien eläkkeiden tason korjaaminen, ja tämä on kyllä myös tasa-arvokysy-
mys.

17.37 Kari Uotila vas (vastauspuheenvuoro): Arvoisa puhemies! Oikeudenmukaisuutta
tarvitaan monella tasolla. Sitä tarvitaan tulonsaajaryhmien kesken, ja aloitteen tekijät ovat
olleet oikeassa, että pyrkivät turvaamaan eläkeläisten tulotason, seuraamaan palkansaajien
tulotasoa, mutta vertailut ovat aina keskiarvoja, ja niitä sotkee muun muassa se, että tällä
hetkellä noin 400 000 palkansaajaa on työttömyyden takia ilman palkkatuloja, ja meillä on
aina työttömyyttä paljon. Oikeudenmukaisuutta pitää hakea sitten tulonsaajaryhmien kes-
9



Pöytäkirjan asiakohta PTK 24/2017 vp
ken, ja on aivan oikein kiinnitetty — mietinnössä mutta ennen muuta vastalauseessa —
huomiota eläkeläisköyhyyteen. Jos 200 000 eläkeläistä on EU:n määrittelemän köyhyys-
rajan alapuolella, se on todellinen ongelma. Tietysti myöskin ikäpolvien keskeisestä soli-
daarisuudesta on kysymys, kun tästä eläkeindeksistä ja eläkepolitiikasta puhutaan. Sen
vuoksi näihin kaikkiin kolmeen haasteeseen mielestäni kyllä tämä vastalause vastaa par-
haiten.

17.38 Hannu Hoskonen kesk (vastauspuheenvuoro): Arvoisa herra puhemies! Aivan ku-
ten tässä mietinnössä todetaan, indeksin muuttaminen kasvattaisi merkittävästi suuria eläk-
keitä. Pientä työeläkettä saaville työeläkeindeksin muutoksella ei lyhyellä aikavälillä olisi
sanottavia vaikutuksia. Aivan kuten tässä mietinnössä oikein tämä todetaan, se on täyttä
faktaa. Ihmettelen suuresti, kun täällä moni demari on puhunut siitä suureen ääneen, että
nyt pitäisi tämä ongelma ratkaista. Pienille eläkeläisille tästä hommasta ei ole mitään hyö-
tyä. Suuret hyötyvät. Kun olen kuntavaalikampanjan tiimoilta kiertänyt monessa, monessa
paikassa viime aikoina, ihmiset ovat olleet pettyneitä, kun heille selviää vasta nyt, että ei se
pieniin eläkkeisiin vaikuta mitään. 

Samahan koskee tupopöytää. Täällä valitetaan pieniä eläkkeitä. Miten ne pienet eläk-
keet syntyvät? Kun on pienipalkkaisia ihmisiä, tulopolitiikassa sovitaan aina prosenttipe-
rusteisesti, suuripalkkaiset hyötyvät eniten, pienipalkkaiset eivät saa juuri mitään. Siellä-
hän tämä koko systeemin ydin on. Demarit valittavat täällä suureen ääneen meille, että kun
tämä on meidän vika ja meidän vika. Tupopöydässä jos te kantaisitte sen pientä palkkaa
saavan ihmisen puolta, [Puhemies koputtaa] niin siitä olisi suurempi hyöty ja tätä ongel-
maa ei olisi. 

17.39 Pia  Viitanen sd (vastauspuheenvuoro): Arvoisa puhemies! Minusta tämä kansa-
laisaloite on arvokas ja tärkeä, ja minusta on hyvin tärkeää se, että voimme parantaa pientä
työeläkettä ja kansaneläkettä saavien asemaa. Eläkkeensaajien ostovoima on turvattava.

Arvoisat hallituspuolueet, nythän on niin, että tietopalvelun laskelmien mukaan tänäkin
vuonna pieni- ja keskituloisten eläkkeensaajien ostovoima laskee. Ostovoima laskee. Siksi
oli hyvin ikävää, että hallituspuolueet nyt kyllä lopullisesti käänsivät pieneläkeläisille sel-
känsä, kun eivät hyväksyneet tätä sosiaalidemokraattien tärkeää esitystä. Ja olin hyvin
hämmästynyt, kun huomasin, että tänään on tullut sitten tiedotetta hallituspuolueiden va-
liokuntavastaavilta, jotka kertoivat, että eläkeläisten taloudellisen aseman arviointi tulisi
jatkossa osaksi budjettiesitystä. No hyvä, se on hyvä esitys! Sosiaalidemokraatit ovat ha-
lunneetkin, että näin näitä arvioidaan, mutta jos hallitus olisi nyt tehnyt niin ja arvioinut,
varmasti esimerkiksi hallituspuolueet olisivat antaneet tässä tukensa sille, [Puhemies ko-
puttaa] että näiden pienten työeläkkeiden ostovoimaa on parannettava.

17.40 Sari Sarkomaa kok (vastauspuheenvuoro): Arvoisa puhemies! Mikä tuska ja huu-
to on oppositiolla, kun ollaan yhtä mieltä! Ettekö te voi nyt sanoa ääneen, että ollaan yhtä
mieltä? Tämä aloite ei ollut vastaus pienituloisille eläkeläisille. Ettekö te voi myöntää, että
olimme yhtä mieltä mietinnössä, jossa on mustaa valkoisella, että muin toimin täytyy pu-
reutua pienituloisten eläkeläisten asiaan?

Mutta kun te aiotte tehdä analyysiä ja selvitystä — hallitus on jo sen tehnyt. Me tiedäm-
me, että on pienituloisia eläkeläisiä. Siksi olemme nostaneet takuueläkettä, siksi nostam-
me sitä ensi vuonna, se on meille tärkeää. Me emme tarvitse enää selvitystä, teille se ehkä
10



Pöytäkirjan asiakohta PTK 24/2017 vp
on ollut epäselvää. Me haluamme toimia. On hyvä, että omaishoidon tukea kehitetään,
omaishoitajia tuetaan, hoivapalveluista huolehditaan. Ja se, mikä on meille tärkeää, on se,
että valtiovarainministeriö on aloittanut toimet, että jatkossa olisi budjetin yhteydessä ar-
vio siitä, miten kaikki budjetin toimet vaikuttavat esimerkiksi eläkeläisiin. Näin me voim-
me paremmin käsitellä budjettia. Tämä työ on käynnissä. Te ehkä saatoitte selvittää sitä,
mutta sitä ei viety eteenpäin. Milloin olette [Puhemies koputtaa] olleet hallituksessa korot-
tamassa takuueläkettä? Eli pysytään nyt tässä tosiasiassa, että hallitus toimii ja te aiotte
vasta [Puhemies koputtaa] selvittää — jälkijunassa, sanon minä.

17.42 Merja Mäkisalo-Ropponen sd (vastauspuheenvuoro): Arvoisa puhemies! Tämä
kansalaisaloitteen huoli on aiheellinen, ja siksi minä kannatan vastalauseen 1 lausumaeh-
dotusta. Lausumassa mainitun toimenpideohjelman laatimisen yhteydessä voidaan kaikki
mahdolliset vaihtoehdot selvittää perusteellisesti ja kokonaisvaltaisesti.

Edustaja Sarkomaa peräänkuulutti täällä tekoja. No, kyllä hallitus on tehnyt tekoja, mut-
ta hallituksen teot ovat kyllä lisänneet eläkeläisköyhyyttä. Eläkeindeksin jäädytys, palve-
lumaksujen korotukset, lääke- ja matkakorvausten heikennykset ovat kaikki tekoja, jotka
ovat heikentäneet pienituloisten eläkeläisten tilannetta. Pieni takuueläkkeen korotus, jota
täällä nyt on kovasti hallituksen puolesta hehkutettu, on kyllä näillä hallituksen säästöpää-
töksillä hyvin nopeasti syöty.

17.43 Joona Räsänen sd (vastauspuheenvuoro): Arvoisa puhemies! Jo tämän asian lähe-
tekeskustelun yhteydessä tässä salissa oli vahva konsensus kahdesta asiasta:

Ensimmäinen oli se, että näissä eläkekysymyksissä sukupolvien välinen oikeudenmu-
kaisuus toteutuu viimeistä piirtoa myöten, ja sen tämä valiokunnan mietintö kyllä toteaa
hyvin ansiokkaasti. Kiitos valiokunnalle siitä.

Toinen konsensus liittyi siihen, että täällä haluttiin laajalla rintamalla puuttua eläkeläis-
köyhyyteen. Sen takia onkin nyt ihmetys, että kun oppositio esittää, että luotaisiin toimen-
pideohjelma, jolla puututtaisiin eläkeläisköyhyyteen tässä ja nyt, niin tämä ei hallitukselle
kelpaa. Kun lähetekeskustelussa oli koko salissa, jokaisella puolella, vahva konsensus sen
puolesta, että nyt pitää puuttua tähän eläkeläisköyhyyteen, ja oppositio esittää toimenpide-
ohjelmaa, niin minkä takia tämä ei hallitukselle käy? Ovatko tässä nyt takana vain arvoval-
tasyyt, että ette voi olla opposition kanssa samaa mieltä?

17.44 Timo Harakka sd (vastauspuheenvuoro): Arvoisa puhemies! Tämä kansalaisaloi-
tehan kumpuaa siitä turhautumisesta, mitä moni eläkeläinen tuntee. Kimmo Kiljunen on
taitava sanankäyttäjä, ja hänen kirjansa otsikko on puhutteleva: "Eläkeläisten taitettu itse-
tunto". Ikäihmisethän kokevat, että yhteiskunta kohtelee heitä vain taakkana ja kulueränä
eikä arvosta kokemusta, joten tässä indeksivaatimuksessa kyse ei ole vain rahasta vaan sii-
tä, että eläkeläisiä ei kohdella täysivaltaisina kansalaisina, joiden kanssa neuvotellaan, joi-
ta kuunnellaan ja joita kunnioitetaan. Tässä yhteiskunnallinen asenne vaatii korjausta.

Suomessa erityisen arvokasta on sukupolvien keskinäinen solidaarisuus. Mikään ikä-
luokka ei ajattele omaa etuansa vaan aina tulevien polvien parasta. Niinpä ikäihmiset aut-
tavat lapsiaan ja lapsenlapsiaan ja vastaavasti me työssä käyvät olemme suostuneet heiken-
tämään omia eläke-etujamme tulevan kestävyysvajeen helpottamiseksi. Jääköön tästä kes-
kustelusta vastakkainasettelun sijasta vahva muistutus siitä, että Suomen erityinen vah-
11



Pöytäkirjan asiakohta PTK 24/2017 vp
vuus on [Puhemies koputtaa] sukupolvien välinen yhteisyyden tunne. Se on kestävä silta
menneisyydestä tulevaisuuteen.

17.45 Sari Tanus kd (vastauspuheenvuoro): Arvoisa puhemies! Tässä on tullut hyviä pu-
heenvuoroja. Sanoisin kuitenkin oppositiossa myös demareille, että te olette paljon puhu-
neet ja kyselleet puoliväli-indeksin perään: tässä olisi nyt kuitenkin tehty ehdotus, jossa
olisi mahdollista konkreettisesti tarttua siihen, ei vain puhua puoliväli-indeksistä vaan läh-
teä sitä kannattamaan.

Eläketurvakeskus tekee arvioita muutaman vuoden — käytännössä kolmen vuoden —
välein erinäisistä markkereista ja indikaattoreista. Silloin kun lähdetään tämmöiseen in-
deksimuutokseen, niin on ilmiselvää, niin kuin tohtori Pusakin esitti, että sitä arvioitaisiin
muutaman vuoden välein, ehkä viiden—kymmenen vuoden välein. Mutta niin kuin sanot-
tu, Eläketurvakeskus tuo tätä arviota automaattisesti kolmen vuoden välein.

On tärkeää tehdä isoja muutoksia nopeasti eläkeläisköyhyyden [Puhemies koputtaa] pa-
rantamiseksi, pienten työeläkkeiden ja työkyvyttömyyseläkkeiden nostamiseksi, mutta pi-
temmällä tähtäimellä [Puhemies koputtaa] myös indeksimuutosta tarvitaan.

17.46 Eero Suutari kok (vastauspuheenvuoro): Arvoisa puhemies! Eläkeläisköyhyys on
se asia, mistä soisin keskusteltavan. 

Tästä indeksimuutoksesta en lähtisi sen enempää sanomaan kuin sen, että jos sitä muu-
tetaan, se automaattisesti Eläketurvakeskuksen mukaan nostaa sitten työntekijöiden ja
työnantajien eläkemaksuja, ja se taas vähentää suomalaista työtä. Tämä on ihan selvä asia.
Nyt tämä kansalaisaloitteessa ehdotettu Eläketurvakeskuksen mukaan nostaa 6 prosentilla
työeläkemaksuja. Kun me teimme justiinsa viime kaudella eläkeuudistuksen, jolla sitten
saatiin tämä kohtuullistettua, että tätä kasvua ei synny, niin tämä purkaisi taas sinne kas-
vun tielle työnantajien eläkemaksun.

17.47 Eeva-Johanna Eloranta sd (vastauspuheenvuoro): Arvoisa puhemies! Jokainen
ikäihminen on ansainnut säällisen toimeentulon, jolla raha riittää hyvin sekä ruokaan että
lääkkeisiin. Eläkeläisköyhyys ja pienituloisuus ovat todellisia ongelmia, joihin pitää ne rat-
kaisut löytää. Paras tapa tietenkin kaikkein pienituloisimpien eläkkeensaajien aseman pa-
rantamiseksi on ne mainitut takuueläkkeen korotukset ja kansaneläkkeen tason parantami-
set, mutta ne eivät yksin riitä. Myöskin verotuksen keventäminen on tehokas keino toi-
meentulon parantamiseen, vaikkakaan ei ihan kaikkein pienituloisimpia auta.

Hyvä tapa on myöskin palvelumaksujen ja maksukattojen alentaminen, lääkekorvaus-
ten tason parantaminen, asumistuen ja eläkkeensaajan hoitotuen kehittäminen. Nämä ovat
kyllä aivan päinvastaisia keinoja, miten hallitus on toiminut. Tässäkin on taas niitä uusia
syitä, miksi tämmöinen eläkeläisköyhyyteen puuttuva ohjelma olisi syytä saada aikaiseksi. 

Sitten ihmettelen hiukan näitä perussuomalaisten huutoja. Me sosiaalidemokraatit tie-
tenkin toteutamme sitä politiikkaa, mitä puoluekokouksessa linjaamme. Nousevatko esi-
merkiksi perussuomalaisten ehdotukset sitten jostain hatusta? Tämä on aika kummallista.
Itse ainakin kunnioitan puoluedemokratiaa.

Toinen varapuhemies Arto Satonen: Myönnän vielä seuraavat vastauspuheenvuorot:
Elomaa, Sarkomaa ja Kiljunen. Ja sen jälkeen puhujalistaan.
12



Pöytäkirjan asiakohta PTK 24/2017 vp
17.48 Ritva Elomaa ps (vastauspuheenvuoro): Arvoisa puhemies! Sosiaali- ja terveysva-
liokunnan mietinnössä nostettiin esille niitä toimenpiteitä, jotka helpottaisivat eläkeläisten
asioita: pieneläkeläisten sosiaali- ja terveyshuollon asiakasmaksujen kohtuullistaminen,
lääkkeiden ja matkakustannusten omavastuun kohtuullistaminen. Nämä ovat erittäin hy-
viä asioita, ja niitä pitää todella miettiä. Heti kun taloustilanne vähänkin paranee — nythän
valoa jo näkyy — näitä pitää todella ruveta toteuttamaan.

Jos ajatellaan yli 80-vuotiaita, niin eläkejärjestelmää ei silloin ollutkaan, heille eläkettä
ei juurikaan ole kertynyt eikä niille, jotka 15-vuotiaana menivät töihin ja olivat jo melkein
kymmenen vuotta töissä ennen kuin eläkettä alkoi kertyä. Täytyy sanoa, että kun minä jos-
tain tilastosta luin, että 40 prosenttia leipäjonoissa olevista olisi eläkeläisiä, niin olen kyllä
aika järkyttynyt tästä ja sitä mieltä, että kyllä hallituksen tähän täytyy tarttua nyt vahvasti,
[Puhemies koputtaa] sitten heti, kun tilanne paranee.

17.49 Sari Sarkomaa kok (vastauspuheenvuoro): Arvoisa puhemies! On erinomaista,
että tämä aloite nosti esille eläkeläisköyhyyden asian, joka on vahvasti hallituksen agen-
dalla. Tekoja tarvitaan enemmän, niitä ei ole riittävästi. On hyvä, että olemme yhtä mieltä
tästä aloitteesta ja myöskin siitä, että tekoja tarvitaan tämän eläkeläisköyhyyden poistami-
seksi, eli samaa mieltä ollaan.

Erityisesti olen huolissani täällä pääkaupunkiseudulla sen lisäksi kaikkein pienituloi-
simmista eläkeläisistä, myös pientä työeläkettä saavista — usein he ovat yksin asuvia nai-
sia. Meillä on erittäin korkeat asumiskustannukset Helsingissä ja vielä palvelumaksut tu-
levat päälle. Pidän erittäin hyvänä, että hallitus on aloittanut sen työn, että säädetään koti-
hoidon palvelumaksuista. Niiden piti tulla silloin, kun tuli vanhuspalvelulaki. Silloin oli
sosiaalidemokraattinen ministeri, se maksulaki jäi tekemättä, ja nyt se on tosi tärkeää. Ei
saa olla niin, että kun ikäihminen asuu kotona, kukkaro tyhjennetään [Puhemies koputtaa]
palvelumaksuilla. Eli näistä palvelumaksuista pitää todellakin säätää. Hyvä, että hallitus on
nyt tämän työn aloittanut.

17.50 Anneli Kiljunen sd (vastauspuheenvuoro): Arvoisa herra puhemies! Olen myös
itse erittäin tyytyväinen tähän kansalaisaloitteen käsittelyyn valiokunnassa. Teimme erit-
täin hyvän ja laajakantoisen selvitystyön, jossa selvittelimme myös erilaiset indeksiratkai-
sut ja muut vaihtoehdot, joita tähän asiaan liittyy. Siltä osin voimme varmaan olla kaikki
tyytyväisiä tähän, minkä seurauksena saimme tähän asiaan myös yhteisen näkökulman.

Mutta se toinen puoli tästä asiasta on tämä toimenpideohjelma, jossa oikeastaan haluam-
me myös kuvata sitä, että sekä tämän hallituskauden aikana että aikaisemminkin, mutta
varsinkin tämän kauden aikana, eläkkeensaajien köyhyys on lisääntynyt ja toimeentulo
heikentynyt. Siihen ovat vaikuttaneet muun muassa kansaneläkeindeksin leikkaukset ja
palvelumaksujen nousut ja muut vastaavat. Se on myös vaikuttanut siihen, että vaikka ta-
kuueläkettäkin on nostettu, niin todellinen ostovoima kuitenkin laskee 2 prosenttia. Kaikki
ne asiat on hyvä tehdä näkyviksi [Puhemies koputtaa] ja sen pohjalta tehdä toimenpideoh-
jelma, joka kääntää tämän suunnan oikeaan suuntaan, elikkä vähennämme köyhyyttä ja
pienituloisuutta.

Toinen varapuhemies Arto Satonen: Sitten mennään puhujalistaan.
13



Pöytäkirjan asiakohta PTK 24/2017 vp
17.51 Eeva-Johanna Eloranta sd: Arvoisa puhemies! Kansalaisaloitteessa työeläkein-
deksin muuttamisesta täydeksi ansioindeksiksi esitetään, että eläkkeet noudattaisivat koko-
naan palkkojen kehitystä. Aloite sinänsä koskee vain työeläkkeitä eikä siis sellaisenaan pa-
ranna kansaneläkettä tai takuueläkettä saavien tilannetta. On hyvä, että tämä pitkään, vuo-
sia, puhuttanut asia on nyt käsitelty eduskunnassa perusteellisesti ja selvitetty mahdollisuu-
det sen toteuttamiseksi.

Ikäihmisten köyhyys on todellinen ongelma. Eläkeläisistä 13 prosenttia on pienituloi-
sia, saman verran kuin koko väestössä keskimäärin. Eläkeläisköyhyyttä on kuitenkin hy-
vin paljon ja eniten yksin asuvien joukossa. Kaikkein eniten pienituloisia eläkeläisiä on yli
75-vuotiaiden yksin asuvien joukossa, joista joka neljäs, 25 prosenttia, on pienituloinen.
Yksin asuvista naisista jopa 27 prosenttia on pienituloisia. Tilastotieto siitä, että eläkeläis-
ten ostovoima on keskimäärin hieman eurooppalaista keskitasoa parempi tai että tuloerot
eläkeläisten välillä ovat meillä EU:n keskitasoa pienemmät, ei pienituloisen eläkeläisen ti-
lanteessa paljon lohduta.

Hallitus on leikannut tänä vuonna kansaneläkeindeksiä 0,85 prosentilla ja on lisäksi jää-
dyttänyt indeksin seuraavaksi kolmeksi vuodeksi. Tämä leikkaus kohdistuu pienimpiin
etuisuuksiin, jotka on sidottu kansaneläkeindeksiin, esimerkiksi kansaneläkkeeseen ja
eläkkeensaajan asumistukeen. Jo viime vuonna hallitus antoi etuuksien tason laskea 0,4
prosenttia, kun kansaneläkeindeksi painui miinukselle. Tilanne tulee nyt heikkenemään,
kun hallitus on vieläpä jäädyttänyt indeksin seuraavaksi kolmeksi vuodeksi. Vaikka kus-
tannukset siis nousisivat, eivät esimerkiksi kansaneläkkeet nouse mukana. Tätä kaikkein
pienituloisimmilta leikkaamista me sosiaalidemokraatit emme voi hyväksyä.

Eläkeläisköyhyys ja pienituloisuus ovat todellisia ongelmia, joihin on löydettävä ratkai-
sut. Paras tapa kaikkein pienituloisimpien eläkkeensaajien aseman parantamiseksi on ta-
kuueläkkeen korottaminen ja kansaneläkkeen tason parantaminen. Myös verotuksen ke-
ventäminen on tehokas keino parantaa toimeentuloa, vaikka se ei kaikkein pienituloisim-
pia autakaan. Hyvä tapa pienituloisen eläkeläisen aseman parantamiseksi on myös palve-
lumaksujen ja maksukattojen alentaminen, lääkekorvausten tason parantaminen, asumis-
tuen ja eläkkeensaajan hoitotuen kehittäminen — siis aivan päinvastoin kuin hallitus on
toiminut.

Arvoisa puhemies! Kansalaisaloitteessa esitetään työeläkettä saavien ostovoiman mer-
kittävää parantamista. Esitetyllä ansioindeksoinnilla työeläkkeet nousisivat Eläketurva-
keskuksen selvityksen mukaan jopa työssä käyvien sopimuspalkkoja nopeammin. Työ-
eläkkeen nousua sopimuspalkkoja nopeammin ei voine pitää tarkoituksenmukaisena. So-
siaali- ja terveysvaliokunta esittääkin mietinnössään aloitteen hylkäämistä.

Me sosiaalidemokraatit yhdymme valiokunnan mietintöön muuten, mutta katsomme,
että siinä ei puututa riittävästi eläkeläisköyhyyteen ja pienituloisten eläkeläisten toimeen-
tulon turvaamiseen. Eläkeläisköyhyys ja pienituloisuus on tunnistettava, ja eläkeläisten
aseman helpottamiseksi tarvitaan ratkaisuja, joilla kohtuullinen toimeentulo voidaan tur-
vata. Niin kuin täällä on jo kuultu, me sosiaalidemokraatit tulemme jättämään asiasta oman
vastalauseemme, jossa esitämme lausumaa, jonka mukaan hallituksen tulee laatia nopeasti
toimenpideohjelma eläkeläisten pienituloisuuden ja eläkeläisköyhyyden ratkaisemiseksi.
Lausuman mukaan eduskunta edellyttäisi, että hallitus laatii nopeasti toimenpideohjelman
eläkeläisköyhyyden vähentämiseksi ja eläkeläisten toimeentulon turvaamiseksi. Erityistä
huomiota siinä tulisi kiinnittää ikääntyneiden naisten ja pieniä työeläkkeitä saavien ase-
maan. Osana kokonaisuutta selvitettäisiin myös vaihtoehdot kansaneläkkeen tasokorotuk-
14



Pöytäkirjan asiakohta PTK 24/2017 vp
sen tekemiseksi ja verotuksen muuttamiseksi sekä eläkkeensaajien asumistuen, palvelujen
ja palvelumaksujen vaikutus. Ohjelma tulisi tuoda eduskunnan käsittelyyn vieläpä tämän
vuoden syksyllä.

Arvoisa puhemies! Kun eläkepolitiikkaa pohditaan, tulee asiaa tarkastella pitkällä pers-
pektiivillä, sekä historiaan että tulevaisuuteen katsoen. Kaikki sukupolvet saavat eläkettä
maksujaan enemmän. 1940-luvulla syntyneet saavat elinaikanaan työeläkettä noin viisin-
kertaisesti itse maksamiinsa maksuihin nähden, 90-luvulla syntyneet — omien lasteni ikä-
luokka — saavat kaksinkertaisen määrän. Työeläkemaksujen osuus oli 70-luvulla noin 5
prosenttia palkasta, kun ne tänä päivänä ovat lähes 25 prosenttia. Työikäisiä oli 60-luvulla
kahdeksankertainen määrä eläkeikäisten määrään nähden, kun tänä päivänä työikäisiä on
enää kolminkertainen määrä, tulevaisuudessa alle kaksinkertainen määrä. Meidän lapsil-
lamme ja heidän lapsillaan siis eläkevastuita riittää. Onkin äärimmäisen tärkeää, että elä-
kerahastot ovat silloin varmasti riittävät.

Kansalaisaloitetta on perusteltu sillä, että eläkerahastot olisivat ylirahastoineet tuleviin
eläkevastuisiin nähden. Eläketurvakeskuksen ennusteet ovat viime vuosina perustuneet 3,5
prosentin tuottoon, mutta rahastot ovat usein tuottaneet enemmän, vuonna 2015 peräti 5,2
prosenttia. Eläkerahastojen tuottojen taivaalla on kuitenkin tummia pilviä. Taloustieteilijät
ennustavat, että matalien sijoitustuottojen aikakausi muuttuu pysyväksi. Eläkerahastot ei-
vät ehkä kasvakaan odotetusti.

Valiokunnan käsittelyssä tarkastelimme myös aloitteen dynaamisia vaikutuksia kansan-
taloudelle, joita on kovasti peräänkuulutettu. Dynaamisia vaikutuksia on olemassa, mutta
niistä huolimatta ennen pitkää ollaan tilanteessa, jossa kuitenkin eläkemaksuja jouduttai-
siin nostamaan tai eläkkeitä leikkaamaan. Sama koskee arvioita siitä, jos työeläkeindeksiä
muutettaisiin hieman palkkapainotteisempaan suuntaan, esimerkiksi 70—30-malliksi ny-
kyisen 80—20-mallin sijaan tai puoliväli-indeksiksi. Ennen pitkää silloinkin olisi edessä
eläkemaksujen nostaminen tai eläkkeiden leikkaaminen.

Me emme voi käyttää eläkerahastoja harkitsemattomasti, jottei käy niin, etteivät ne riit-
täisikään eläkevastuisiin vaan tulevia eläkkeitä jouduttaisiin leikkaamaan tai eläkemaksu-
ja reippaasti nostamaan. Rahastojen kasvua tulee kuitenkin seurata ja päätöksiä tehdä sen
mukaan. Meidän tulee toimia oikeudenmukaisesti sekä nykyisten että tulevien eläkkeen-
saajien kannalta: jos rahastot tuottavatkin arviota enemmän, muutetaanko silloin eläkein-
deksiä palkkapainotteisempaan suuntaan vai lasketaanko eläkemaksuja?

Eläkeläisköyhyys ja pienituloisuus ovat kuitenkin todellisia ongelmia, joihin on löydet-
tävä ratkaisut. Hallituksen onkin syytä aloittaa ohjelman laatiminen eläkeläisköyhyyden
vähentämiseksi ja eläkeläisten toimeentulon turvaamiseksi heti ja perua ikäihmisten toi-
meentuloa heikentävät päätöksensä, joita on kovin paljon. Jokainen ikäihminen on ansain-
nut säällisen toimeentulon, ettei tarvitse miettiä sitä, ostaako ruokaa vai lääkkeitä.

Toinen varapuhemies Arto Satonen: Yleiskeskustelu ja asian käsittely keskeytetään.
Asian käsittelyä jatketaan tässä istunnossa päiväjärjestyksen muiden asiakohtien tultua kä-
sitellyksi.

Keskustelu keskeytettiin kello 17.59.

————
15



Pöytäkirjan asiakohta PTK 24/2017 vp
Keskustelua jatkettiin kello 18.40.

Puhemies Maria Lohela: Nyt jatketaan aiemmin tässä täysistunnossa keskeytetyn asia-
kohdan 3 käsittelyä. Palataan yleiskeskustelun pariin.

18.40 Eero Suutari kok: Arvoisa puhemies! Eläkeindeksin muuttamista koskevasta aloit-
teesta sanottiin valiokunnassa, että se kasvattaisi merkittävästi suuria eläkkeitä. Aloite ei
siis paranna pienempiä eläkkeitä saavien asemaa. Sellaisille eläkeläisille, jotka ovat pää-
osin kansaneläkkeen tai takuueläkkeen varassa, ei aloitteesta ole mitään hyötyä. Kenen
etua aloitteella sitten ajetaan? Valiokunta toteaa myös, että vaikeimmassa asemassa ole-
vien eläkeläisten asemaa parannetaan tehokkaammin nostamalla kansaneläkettä tai ta-
kuueläkettä. Pelkästään pientä työeläkettä saavien asemaa voidaan valiokunnan näkemyk-
sen mukaan parantaa esimerkiksi huolehtimalla asiakasmaksujen sekä lääkkeiden ja mat-
kakustannusten omavastuiden kohtuullisuudesta sekä riittävästä asumisen tukemisesta.

Yleisesti, kuten tässä kansalaisaloitteessakin, luullaan, että eläkkeensaajat ovat itse
maksaneet eläkkeensä. Tämä ei kuitenkaan tarkkaan ottaen pidä paikkaansa. Tämän päi-
vän eläkeläisten työeläkkeistä kolme neljäsosaa rahoitetaan niiden työeläkemaksuilla, jot-
ka ovat tänä päivänä työnantajina tai töissä. Loppuosa eli neljännes eläkemaksuista kate-
taan eläkerahastojen sijoitustuotoilla sekä siirtämällä itse pääomaa eläkkeiden maksuun.

Työnantajien työeläkemaksu oli 60-luvulla, eläkkeen alkuajoilla, noin 5 prosenttia palk-
kasummasta. Kun itse aloitin työnantajana vuonna 83, maksoin työeläkettä työntekijöiden
palkkasummasta noin 11 prosenttia. Työntekijältä ei tuolloin peritty mitään. Lähes joka
vuosi sen jälkeen on tullut uusi korotus maksuihin. Nyt työnantaja maksaa eläkkeitä lä-
hemmäs 20 prosenttia ja työntekijältä peritään pyöreästi 5 prosenttia. Noilla tilitetyillä elä-
kemaksuilla maksettiin suuremmalta osin jo silloin eläkkeellä olevien eläkkeitä, ja pienem-
mältä osin ne rahastoitiin. Näin se on edelleen, kuten aiemmin totesin. Rahastoinnin varas-
sa ei pitkälle pärjätä, vaikka rahastot sinänsä näyttävät suurilta. Tarvitsemme lisää työpaik-
koja ja ihmisiä tekemään töitä.

Arvoisa puhemies! Eläketurvakeskuksen mukaan esimerkiksi 40-luvulla syntyneet —
kuten Kiljunen itse — saavat noin viisi kertaa, ja vielä 70-luvulla syntyneet noin kaksi ker-
taa enemmän eläkkeitä kuin mitä heidän työnantajansa tai he itse ovat reaalisesti maksa-
neet. Meillä on jo nyt eri sukupolvien välillä merkittävä ero maksettujen eläkkeiden ja saa-
tujen eläkkeiden välisessä suhteessa.

Eläkejärjestelmää luotaessa maksut olivat pieniä ja ilmeisesti odotettiin, että ihmisen
elinikä on vakio, syntyvyys pysyy suurena ja työpaikkojen määrä kasvaa jatkuvasti. Näin
ei kuitenkaan jatkunut. Sovittiin siitä, että työeläkemaksuja korotetaan suunnitellusti. Tar-
koitus on kaikille osapuolille hyvä. Meillä on oltava oikeudenmukainen sukupolvien väli-
nen ymmärrys, että eläkkeisiin vaikuttavat ratkaisut tehdään reilusti ja erityisen pitkällä
tähtäimellä.

Arvoisa puhemies! Kilpailukyvyn kannalta liiallisiin korotuspaineisiin saatiin helpotus-
ta viime kaudella, kun päätettiin, ettei anneta työeläkejärjestelmän romuttaa suomalaista
työtä jatkuvilla korotuksilla. Sen sijaan tehtiin päätös, että tehdään enemmän töitä, kun ker-
ran elinaika ja samalla myös eläkkeelläoloaika kasvavat. Jos hyväksymme kansalaisaloit-
teen, tulisi Eläketurvakeskuksen mukaan eläkemaksuihin jälleen uhka yli 6 prosentin ko-
rotuksista. Sellaisessa tilanteessa pyyhkiytyisi kerralla pois viime kauden eläkesopimus-
16



Pöytäkirjan asiakohta PTK 24/2017 vp
ten hyöty. Olisi huomionarvoista, että Suomen tärkeimmillä kilpailijamailla eläkemaksut
ovat huomattavasti pienempiä tai ne ovat kokonaan vapaaehtoisia.

Arvoisa puhemies! Eläkkeet on suunniteltu vanhuuden turvaksi. Niillä maksetaan van-
huuden tarpeellinen elintaso ja kulutus. Nykyinen työeläke on sovittu niin, että indeksit tur-
vaavat kohtuudella toimeentulon. Paljon huonompi on tilanne heillä, joilla ei ole takanaan
pitkää työuraa. Pienimmät eläkkeet ovat yrittäjillä sekä heillä, jotka saavat kansan- tai ta-
kuueläkettä. Mutta jos yritysten ja työntekijöiden maksamista eläkemaksuista syntyy lii-
kaa rahastokertymiä, olen sitä mieltä, että se on palautettava niille, jotka ovat sen maksa-
neet.

18.46 Jukka Gustafsson sd: Arvoisa puhemies! Kiitos Kimmo Kiljuselle ja kansalais-
aloitteen tekijöille. Näen kyllä niin, että tämä lopputulos on osavoitto aloitteentekijöille.
Miksi? Siksi, että se nosti eläkeläisköyhyyden ja pienituloisuuden yhteiskunnalliseen kes-
kusteluun. Toiseksi, koska — kiitos sosiaalidemokraattien — tämä aloite on myös johta-
massa tuloksiin. Sanon suoraan, että ilman sosiaalidemokraattien vastalausetta tämä sosi-
aali- ja terveysvaliokunnan mietintö olisi ollut ja on mielestäni hengetön ja vajaa. Kansa-
laisaloite jättää mielestäni ison jäljen tuleviin eläkekeskusteluihin. Viimeinen sivu odottaa
vielä kirjoittajaansa ja päätöksentekijöitään. Näen, että tässä nyt on yksi erä menossa.

Olisin toivonut, että ylijohtaja Tarmo Pukkilan ja vakuutusmatemaatikko Olli Pusan nä-
kemykset tästä puoliväli-indeksiin siirtymisestä olisi otettu vakavammin käsittelyyn. Pu-
huin lähetekeskustelussa siitä, että minä olen puhunut vuosia ja kirjoittanut vuosia siitä,
että pitää siirtyä asteittain kohti puoliväli-indeksiä. Olen siis tukenut Eläkkeensaajien Kes-
kusliiton näkemystä siitä, että siirrytään asteittain 30—70-, 40—60-puoliväli-indeksiin.
Sitten se on vielä siis sellainen, hei, että sen kustannusvaikutusten on arvioitu olevan noin
kolmasosa tästä täydestä palkkaindeksistä eli noin 100 miljoonaa euroa.

Nyt viime vuoden viimeisellä neljänneksellä eläkeyhtiöitten tuotto oli 4 miljardia euroa,
se yllätti kaikki tahot. Sanon tämän vain sen takia, että näittenhän tuottoarviot, tuottopro-
sentit, ovat tällaista nousu- ja laskuliikettä, mutta niin kuin Thomas Piketty, joka on siis tu-
leva taloustieteen nobelisti, kirjassaan kirjoitti, todennäköisesti kuitenkin nämä tuottopro-
sentit globaalisti tulevat olemaan 3:n, 4:n, jopa 5 prosentin tasoa, koska sijoitetaan kiinteis-
töihin, ja tiedämme, mitkä ne tuottoprosentit ja odotusarviot siellä ovat. [Teuvo Hakkarai-
sen välihuuto]

No, olen tyytyväinen siitä, että tässä sosiaalidemokraattien vastalauseessa on nostettu
vahvasti esille pientä työeläkettä saavien tilanne. Esitetään kansaneläkkeen ja työeläkkeen
yhteensovitusta, sillä voidaan lieventää. Näin pientä työeläkettä saavat saisivat sen lisäksi
jonkin verran nykyistä enemmän kansaneläkettä. [Toimi Kankaanniemen välihuuto] Li-
säksi verotuksen eläketulovähennyksen nostamista tulee jatkaa niin, että pieni- ja keskitu-
loisten eläkeläisten ostovoima kasvaa. Minusta se varsinainen olennainen asia on tietysti
tämä toimenpideohjelma eläkeläisköyhyyden vähentämiseksi, mutta sen rinnalla ikäänty-
neitten naisten ja pieniä työeläkkeitä saavien aseman parantaminen on olennaista tässä de-
marien vastalauseessa. Pieniä työeläkkeitä saavien asema. 

Itse ajattelen näin, että vähintäänkin ne 900 000 pientä työeläkettä saavat ansaitsisivat ja
ansaitsevat myöskin paremman korotuksen näihin omiin pieniin työeläkkeisiinsä. Ja olen
iloinen siitä, että sosiaalidemokraatteja lähellä oleva Eläkkeensaajien Keskusliitto on esit-
tänyt tällaisen indeksijärjestelmän korotusmallin, joka vielä kaiken lisäksi olisi tuloeroja
kaventava. Se koostuu kiinteästä prosenttitarkistuksesta ja sen päälle tulevasta kiinteästä
17



Pöytäkirjan asiakohta PTK 24/2017 vp
euromääräisestä osasta. Korotusvarasta esimerkiksi kaksi kolmasosaa menisi euromääräi-
seen tarkistukseen ja yksi kolmasosa prosenttitarkistukseen. Ja tiedättekö mitä? Eetun,
joka on eläkeläisten tällainen yhteisjärjestö, teettämän Huomisen kynnyksellä -tutkimuk-
sen mukaan tämä EKL:n indeksimallin tavoite sai valtavan kannatuksen puoluekantaan,
ikään tai muuhunkaan taustamuuttujaan katsomatta. Kaikista vastanneista 86 prosenttia oli
täysin tai jokseenkin samaa mieltä väittämän kanssa. Minä halusin nostaa tämän EKL:n in-
deksimallin esille sen takia, että näen ja tulkitsen — oman näkemykseni mukaan, ja myös-
kin SDP:n puoluekokouksessa puoluekokousedustajana olleena — myöskin tämän nyt
meidän vastalauseessamme olevan näkemyksen ja ehdotuksen siitä, että näitä pieniä työ-
eläkkeitä pitää kohentaa ja parantaa, niin, että siihen on löydettävissä myöskin tällainen so-
lidaarisuutta ja oikeudenmukaisuutta lisäävä vaihtoehto.

Sitten haluan ihan lopuksi sanoa, että minua on tämän keskustelun aikana vaivannut —
niin kuin jo lähetekeskustelussa — se, että tätä kansalaisaloitetta kritisoidaan voimakkaas-
ti siitä, että se suosii suurituloisia. [Toimi Kankaanniemi: Niin se tekee!] Sen väitteen voi ja
saa esittää, ja näin voi käytännössä tapahtuakin, mutta sen takia on mahdollista kehittää täl-
lainen malli, jota nyt EKL on esittänyt. Ei meidän tarvitse pidättäytyä näihin malleihin ja
rakenteisiin, jotka nyt on. Minusta se on tietysti eduskunnan asia nyt ensisijaisesti korjata
takuueläkkeen ja kansaneläkkeen korotuksen kautta kaikkein pienituloisimpien eläkeläis-
ten asemaa. Työeläkeindeksi on niin kuin oma juttunsa. Minun mielestäni on raukkamaista
kritisoida tavallaan niistä lähtökohdista indeksijärjestelmän kehittämistä, että se olisi jo-
tenkin niin kuin kiveen hakattu malli. Sitä voidaan kehittää. — Kiitoksia.

18.54 Katri Kulmuni kesk: Arvoisa rouva puhemies! Tämä kansalaisaloite työeläkein-
deksin palauttamisesta ei kyllä sisällä juurikaan näkemystä ylisukupolvisuudesta. Kun tie-
dämme Suomessa syntyvyyden olevan heikkoa ja ikäluokkien nykyisin pienempiä kuin
eläkkeelle siirtyvät ikäluokat, ei tätä kansalaisaloitetta kyllä pysty näilläkään perusteilla,
maalaisjärjelläkään, tukemaan. Täytyy muistaa, että Suomessa eläkerahastojärjestelmä on
osa julkista taloutta ja sitä kautta se on kytköksissä kaikkeen julkisen talouden kestävyy-
teen ja siihen keskusteluun. Jos me alamme käyttämään eläkerahastoja aloitteessa esitetyl-
lä tavalla, johtaisi se valtiovarainministeriön arvion mukaan siihen, että julkisen taloutem-
me vaje kasvaisi 1,7 prosenttiyksikköä. Tämä johtaisi julkisen talouden säästöihin.

Lisäksi on huomioitava, että — kuten keskustelussa on tullut esille — aloite ei puutu itse
asiassa parhaalla mahdollisella tavalla kaikista pienituloisimpien eläkeläisten asemaan,
heidän asemaansa, joille ei ole kertynyt työeläkettä vaan jotka ovat kansan- ja takuueläk-
keen varassa, kaikista pienimpien eläkkeiden. Keskustalla on ollut aina historiallinen rooli
näiden perusturvan varassa olevien tukien parissa, niin kansaneläkkeen rakentamisessa
kuin takuueläkkeen rakentamisessa, tulihan se aikanaan keskustajohtoisen hallituksen toi-
mesta, ja sitä on saatu jälleen kahteen kertaan korotettua erittäin vaikeassa taloustilantees-
sa.

Kansalaisaloite itse asiassa parantaisi eniten suuri- ja keskituloisten eläkeläisten asemaa
eikä varmaan aloitteen tekijöidenkin tavoitteena olleiden kaikista pienimpien eläkeläisten
asemaa. Lisäksi se on ongelmallinen sukupolvien välisen oikeudenmukaisuuden kannalta,
ja pienituloisten eläkeläisten asemaa täytyykin pystyä parantamaan toisin keinoin.

18.57 Pia Viitanen sd (vastauspuheenvuoro): Arvoisa rouva puhemies! En voi sille mi-
tään, mutta minua häiritsee se keskustelu, mitä täällä käydään, että toisaalta luetellaan kau-
18



Pöytäkirjan asiakohta PTK 24/2017 vp
heasti, että eläkkeensaajien asemaa pitää parantaa ja täytyisi tehdä toimia tässä ja nyt ja sit-
ten kun SDP esittää, [Toimi Kankaanniemen välihuuto] että niitä toimia tehtäisiin tässä ja
nyt ja parannettaisiin eläkkeensaajien ostovoimaa ja parannettaisiin pientä työeläkettä saa-
vien asemaa, niin sitten sanotaankin, että "ei, ei, ei tämä meille kelpaa". Eli missä ovat ne
teot nyt, kun se teon paikka on? [Kari Kulmalan välihuuto] Sitä minä kysyn, arvoisa puhe-
mies. Valitettavasti ne teot ovat nyt tällä hallituksella toisensuuntaiset. Veroero palkansaa-
jaan nähden synnytettiin, ja nyt kun oppositiossa käytimme varmaan sata puheenvuoroa,
niin nyt eläkkeensaajatkin saivat vähän veronkevennystä, mutta se veroero jäi, ja, kuten sa-
nottu, tietopalvelussa teetimme laskelman, jonka mukaan pieni- ja keskituloisten eläkkeen-
saajien ostovoima tänä vuonna tippuu. Nyt on tekojen paikka. Te voitte äänestyksessä tu-
kea tätä SDP:n eriävää mielipidettä tai vastalausetta.

18.58 Katri Kulmuni kesk (vastauspuheenvuoro): Arvoisa rouva puhemies! Täällä aikai-
semmissa puheenvuoroissa hallituksen edustajat ovat kyllä moneen otteeseen kertoneet
niistä konkreettisista toimenpiteistä, (Pia Viitanen: Mistä konkreettisista?) joita tällä halli-
tuskaudella on tehty kaikista pienituloisimpien eläkeläisten turvaksi. Se, että takuueläkettä
on kahteen kertaan pystytty korottamaan, on kyllä historiallinen teko. Kilpailukykysopi-
muksesta on puhuttu useissa keskusteluissa paljon, ja sosiaalidemokraatitkin myös tällai-
sen sopimusyhteiskunnan kannattajina varmasti kilpailukykysopimuksen takana ovat ja
toivottavasti myös sen takana, että hallitus omilla toimillaan kevensi myös eläkeläisten ve-
rotusta osana kilpailukykysopimusta. Sikäli olisi kyllä tärkeää, että pystyttäisiin katso-
maan tässä asiassa eteenpäin ja miettimään sitä, kuinka me pystymme turvaamaan nuorille
sukupolville kantokyvyn, että pystytään maksamaan kaikki eläkkeet tulevillekin sukupol-
ville. Se vaatii tähän maahan työtä. [Salissa pyydetään vastauspuheenvuoroja]

Puhemies Maria Lohela: Olen noteerannut kyllä kaikki vastauspuheenvuoropyynnöt, ja
kaikki ne myönnetään.

18.59 Toimi Kankaanniemi ps (vastauspuheenvuoro): Arvoisa puhemies! Edustajatove-
rit Gustafsson ja Viitanen ovat olleet eduskunnassa 90-luvulta lähtien ja muistavat varmas-
ti sen, miten sosiaalidemokraattien johdolla on taitettu indeksi luotu ja leikattu kansaneläk-
keen pohjaosa ja niin edelleen, mutta minä äänestin niitä vastaan aina, ja se on näin. Tällä
kaudella tämän hallituksen toimesta todellakin on takuueläkettä nostettu, kerran nostettu
yli 20 euroa kuukaudessa. Toinen korotus on päätetty ja tulossa. Viime vaalikaudella, kun
te olitte vallassa, ei tehty yhden yhtäkään: [Eduskunnasta: Eikö tosiaan?] Eläkeläisten ase-
maa ei parannettu. Taitettua indeksiä te ette ole korjanneet. Vuoden 2011 hallitusohjelmas-
sa oli maininta, että taitetusta indeksistä tehdään selvitys. Ministeri Urpilainen sen teetti, ja
kun se valmistui, niin pani sen hyllyyn ja unohti sinne. Koko asia unohtui teiltä. 

19.00 Pia Viitanen sd (vastauspuheenvuoro): Arvoisa puhemies! Tämä on todella mie-
lenkiintoista, jos tässä hallituspuolueet tosissaan uskovat, että he tekevät historiallisen hy-
vää politiikkaa eläkkeensaajien kannalta. Kannattaisi tulla sinne Tammelantorille tai Her-
vantaan kuuntelemaan, mitä mieltä kansa on ja mitä mieltä eläkkeensaajat ovat tämän hal-
lituksen politiikasta. 

Tuon veroeron mainitsin äsken, täysin vastoin vaalilupauksia eläkkeensaajien verotus
eriarvoistettiin palkansaajaan nähden. Vaikka tulee korotuksia takuueläkkeeseen, laskel-
19



Pöytäkirjan asiakohta PTK 24/2017 vp
mien mukaan ne leikkautuvat pois, koska indeksejä leikataan samaan aikaan ja ostovoima
heikkenee. Leikkauksia on tullut lääkekorvauksiin, on tullut lisää asiakasmaksuja. 

Ihan oikeasti, entistä useampi eläkkeensaaja tulee minulle sanomaan sen, mitä täällä on
usein toistettu, että pitää valita, kummasta tinkii, ruuasta vai lääkkeistä. Tässä sitten on
tämä teidän politiikkanne historiallisuus, mistä te täällä ylvästelette, ja minun mielestäni se
on tavatonta. 

Kyllä teillä on mahdollisuus toimia tässä ja nyt. Edustaja Kankaanniemi, te ja kumppa-
nit, te voisitte joskus itse kantaa vastuuta, itse tehdä tekoja, itse tehdä tässä ja nyt, [Puhe-
mies koputtaa] ja sitä minä peräänkuulutan. 

19.01 Hannu Hoskonen kesk (vastauspuheenvuoro): Arvoisa rouva puhemies! Todella-
kin hallitus on tehnyt politiikkaa, joka on vaikuttanut aivan positiiviseen suuntaan. Kun
edustaja Pia Viitasen puolue oli aikoinaan hallituksessa viime kaudella, työttömyys kasvoi
toistasataatuhatta ihmistä ja ihmisten taloudellinen tilanne heikkeni hurjaa vauhtia ja val-
tionvelka kasvoi. Nyt on käännetty kampea toiseen suuntaan. Työtä on tullut ihmisille
enemmän, työttömyys laskee hiljalleen. On selvä asia, ettei mitään silmänkääntötemppua
ole olemassa, että kaikki kääntyy mustasta valkoiseksi hetkessä, ei tietenkään. Esimerkiksi
matalapalkka-alojen tilanne tässä maassa, aivan samoin kuten pienten eläkkeiden tilanne
— on aivan selvä, että henkilöllä, joka on matalapalkka-alalla töissä, on myös pieni eläke.
Kun teidän edustamanne puolueen edustajat istuvat siellä työmarkkinajärjestöjen pöydis-
sä, minkä tautta te ette hoida tätä matalapalkka-alaa? Te hoidatte sen niillä keinoin, että
suuripalkkaiset saavat prosentilla aina enemmän ja pienipalkkainen jää aina ilman, muuta-
man roposen varaan. Te itse täällä päivittelette sitten tilannetta, että miksi asia on näin.
Minkä tautta te ette itse tee niitä hommia silloin kun pitää? Te vain päivittelette tilannetta,
että kas näin kävi. (Jukka Gustafsson: Kyllä porvareilla on parempi suhde EK:hon, joka
maksaa palkat!)

19.02 Pia Viitanen sd (vastauspuheenvuoro): Arvoisa puhemies! Kurkatkaa sinne mei-
dän vaihtoehtobudjettiimme. Sieltä löytyy muun muassa laskelmat siitä, kuinka viime kau-
della tuloerot kavenivat hallituksen poliittisten päätösten seurauksena ja kuinka tällä kau-
della ne kasvavat johtuen muun muassa siitä, että hallituksella on, kappas vain, varaa esi-
merkiksi laskea kaikkein hyväosaisimpien verotusta. Jos teillä on varaa laskea kaikkein hy-
väosaisimpien verotusta, eikö teillä nyt hyvänen aika ole varaa huolehtia vähän heikom-
masta ja pienemmästäkin ihmisestä? Ei, te teette leikkauksia esimerkiksi perusturvaan, ja
se on minusta toden totta väärin.

Minä kysyn teiltä yhden kysymyksen — en saa siihen nyt vastausta, mutta kysyn silti:
kun te voitte toimia tässä ja nyt, miksi te ette voi yhtyä siihen SDP:n vaatimukseen, että nyt
parannetaan pientä työeläkettä ja kansaneläkettä saavien asemaa ja että tehdään tällainen
ohjelma, jolla eläkeläisköyhyyttä vähennetään? Vastatkaa, olkaa hyvä: mikä estää tähän
yhtymästä, kun teillä on kerran varaa hyvätuloisten veronkevennyksiin?

19.03 Ritva Elomaa ps (vastauspuheenvuoro): Arvoisa puhemies! Yleensä en lähde väit-
telemään, koska se ei johda täällä salissa oikeastaan kovinkaan usein yhtään minnekään,
mutta nyt on pakko sanoa, että sosiaalidemokraatit, te hurskastelette nyt todella kovin. Tai-
tettu indeksi on ollut voimassa Lipposen hallituksen myötä yli 20 vuotta. Te ette ole muut-
20



Pöytäkirjan asiakohta PTK 24/2017 vp
taneet sitä, vaikka te olette olleet hallituksessa sen aikana monta kertaa. Mutta ei ole muu-
tettu yhtään minnekään.

Lisäksi nämä asiat, mitä me olemme hallituksen toimesta täällä luetelleet, mitkä pitää
muuttaa heti, kun tämä taloustilanne paranee, ovat juuri näitä: lääkekattoa, matkakustan-
nuksiin täytyy puuttua... Elikkä nämä takuueläkeläiset ja kansaneläkeläiset, pieneläkeläi-
set yleensä, heti me puutumme kun on mahdollisuus. Takuueläkettä on nostettu, nostetaan
kaksi kertaa tämän hallituksen aikana. Se ei ole tarpeeksi, mutta se on pieni muutos. Puo-
liväli-indeksistä pitää tehdä selvitys ja katsoa, kuinka siihen mahdollisesti voitaisiin päästä
ja olisiko se hyvä. [Puhemies koputtaa] Siitä täytyy selvitys tehdä, se on monta kertaa sa-
nottu täällä.

19.05 Anneli Kiljunen sd (vastauspuheenvuoro): Arvoisa rouva puhemies! Sosiaalide-
mokraatit ovat tulleet tähän istuntoon tänään rakentavasti, aivan kuten myös valiokuntakä-
sittelyssä tämän asian yhteydessä. Olemme yhtyneet tähän kansalaisaloitteeseen, siihen pe-
rimmäiseen kysymykseen elikkä siihen, että työeläkeindeksiin ei tule muutoksia. Olemme
halunneet puuttua eläkeläisköyhyyteen ja pientä työeläkettä saavien ihmisten toimeentu-
loon [Jukka Gustafsson: Eikö ole hieno asia!] ja olemme myös tekemässä erilaisia toimen-
pide-esityksiä, jotka esittelen tuossa seuraavassa puheenvuorossani. Sen takia minusta on
ollut todella hämmentävää se, että nyt täällä hyökätään sosiaalidemokraattien kimppuun —
aivan kuin me olisimme tehneet jotakin tämän hallituskauden aikana. [Hannu Hoskonen:
Mehän kerrottiin, mitä te olette tehneet!] Tosiasia on se, että hallitus on nimenomaan hei-
kentänyt pienituloisten eläkkeensaajien toimeentuloa: kansaneläkeindeksit ovat miinus-
merkkisiä, ja — kun täällä on peräänkuulutettu takuueläkkeen nousua — tosiasia on se,
että näitten indeksileikkausten seurauksena myös takuueläke heikkenee 2 prosenttia [Han-
nu Hoskonen: Takuueläke nostaa eläkettä!] ja 1 000 euron [Puhemies koputtaa] työeläket-
tä saavien ostovoima heikkenee yli prosentin.

19.06 Hannu Hoskonen kesk (vastauspuheenvuoro): Arvoisa rouva puhemies! Kyllä
täytyy sanoa, että demarien linja on kyllä aivan käsittämätön. Puhutaan indekseistä, joiden
vaikutus saattaa olla eläkkeeseen... En tarkkaa summaa tiedä, mutta puhutaan 1—2 euros-
ta. Kun takuueläkettä neljäkymppiä nostetaan, takuuvarmasti jää plussalle. Tässä hommas-
sa, kun tätä aloitetta nyt käsitellään, on vähän sama maku: te olette antaneet ihmisille ku-
van, että tällä hoidetaan pienten eläkeläisten ongelmat kuntoon. Ei varmasti hoideta. Ja tei-
dän monet kuntavaalikentillä olevat kannattajanne hämmästyvät, että eikö se nostakaan
heidän eläkettään. Ei varmasti nosta. Tämä palvelee suurten eläkeläisten etuja, niiden iso-
jen ihmisten etuja, joilla on rahaa jo ennestäänkin. Sitähän te olette aina ajaneet. Miksi te
ette tupopöydissä ole hoitaneet sitä pienen palkansaajan asiaa? Siellähän se pitää hoitaa
eikä tässä salissa. Tulopolitiikka kuuluu ihan selkeästi työmarkkinapöytiin, siellä sen olla
pitää, ja kannatan sitä lämpimästi itsekin työntekijöiden organisaatiossa toimineena. Sinne
se kuuluu, mutta minkä tautta te täällä sitä valitatte, kun teillä on ollut kaikki avaimet kä-
sissä kymmeniä vuosia? 

19.07 Joona Räsänen sd (vastauspuheenvuoro): Arvoisa puhemies! Kyllä tätä keskuste-
lua kuunnellessa aika surulliseksi tulee: Edelleen palaan siihen, että kun tästä asiasta lähe-
tekeskustelu käytiin, tässä salissa oli herttaisen syvä yksimielisyys siitä, että nyt tarvitaan
Suomessa toimenpideohjelma siitä, miten me pystymme helpottamaan pienituloisten elä-
21



Pöytäkirjan asiakohta PTK 24/2017 vp
keläisten arkea — herttaisen kova yksimielisyys. Nyt kun sitä esitetään, että laaditaan täm-
möinen toimenpideohjelma, niin se ei hallitukselle käy, niin ettei tässä nyt kannatta kyllä
oppositiota syytellä siitä, että me pidämme ne samat sanat, mitä sanoimme myös lähete-
keskustelussa. 

Tosiasia nyt vain on, että kun katsotaan eläkeläisten arkea, niin pienituloisilla ihmisillä
— eläkeläisillä ja myös työtä tekevillä — ostovoima heikkenee tämän hallituksen päätök-
sen perusteella — ostovoima. Se, että tulee neljäkymppiä takuueläkkeeseen lisää, ei paljon
lohduta siinä vaiheessa, kun asiakasmaksuja on nostettu 33 prosentilla, mihin meni se nel-
jäkymppiä jo aika moneen kertaan.

19.08 Katri Kulmuni kesk (vastauspuheenvuoro): Arvoisa puhemies! On tärkeää, että
sosiaalidemokraatit ovat vastuullisella linjalla tämän kansalaisaloitteen kanssa ja valiokun-
nassa ovat rinta rinnan puolueet tehneet hyvää työtä sen suhteen, että tällaista ylisukupol-
vista eroa ei voida Suomessa aikaansaada.

Mutta kyllä tässä keskustelussa kuitenkin tulee esille tiettyjä perustavanlaatuisia näke-
myseroja siitä, keitä ovatkaan ne kaikista pienimmät eläkeläiset, pienituloisimmat eläke-
läiset — kyllä ne ovat niitä kansaneläkeläisiä, takuueläkeläisiä. [Jukka Gustafsson: Ei var-
masti olla erimielisiä siitä, ei varmasti olla!] Takuueläkeläisten asemaa on parannettu kah-
teen otteeseen — kahteen otteeseen. Kyllä se on historiallinen saavutus. 

Te puhutte jatkuvasti työeläkkeiden parantamisesta. Se on varmastikin aivan tärkeä asia,
mutta valitettavasti ne eivät kuitenkaan ole niitä kaikista pienimpiä eläkeläistuloja. 

Niinpä pidän tärkeänä sitä, että valiokunta on tehnyt hyvää työtä, ja tämä valiokunnan
mietintö kansalaisaloitteeseen on kuitenkin yksimielinen.

19.09 Anneli Kiljunen sd (vastauspuheenvuoro): Arvoisa rouva puhemies! Takuueläket-
tä on nostettu, ja se on hyvä asia, [Toimi Kankaanniemi: Ei viime kaudella!] mutta tosiasia
on kuitenkin eduskunnan tietopalvelun mukaan, nämä laskelmat osoittavat, että se käteen-
jäävä summa, ostovoima, takuueläkkeen nostamisesta huolimatta on miinusmerkkinen,
[Eduskunnasta: Niin!] ja kun siihen lisää sitten kaikki muut heikennykset, jotka koskevat
pienituloisia, sairaita, ikääntyneitä ihmisiä — asiakasmaksut, palvelumaksujen nostami-
set, erilaisten matkakulukorvausten heikentyminen ja asumistuen leikkaukset, kaikki tä-
mäntyyppiset asiat — ne vaikuttavat näitten pienituloisten eläkkeensaajien toimeentuloon. 

Me haluamme olla aidosti vaikuttamassa siihen, että me rakennamme yhdessä toimen-
pideohjelman siihen, että tämä suunta kääntyisi toiseen suuntaan, ja sitä me haimme aidos-
ti ja hyvällä tahtotilalla valiokunnassa, että hallituspuolueet olisivat lähteneet siihen mu-
kaan [Puhemies koputtaa], mutta hallituspuolueilla [Puhemies koputtaa] ei ollut sitä tahto-
tilaa, minkä takia me teimme sen yksin.

Puhemies Maria Lohela: No niin, seuraavaksi edustaja Kankaanniemi, ja sitten mennään
takaisin listaan.

19.11 Toimi Kankaanniemi ps (vastauspuheenvuoro): Arvoisa puhemies! Pääministeri
ilmoitti tässä taannoin, että hallitus paneutuu näihin syrjäytymisen ja köyhien asioihin, ja
minä luotan siihen, mutta en luota sosiaalidemokraatteihin kyllä valitettavasti yhtään, kos-
ka teidän tekonne ovat niin synkät eläkeläisten osalta. Viime kaudella te leikkasitte työelä-
keindeksiä. Sen olisi kuulunut nousta 1,5 prosenttia, te leikkasitte 1,2 prosenttiyksikköä
22



Pöytäkirjan asiakohta PTK 24/2017 vp
siitä pois [Välihuuto] ja annoitte 0,4. Työeläkeläiset kärsivät, kaikki työeläkeläiset kärsi-
vät tästä. Nyt ei tällaista olla tekemässä. Nyt tietysti, kun hinta- ja kustannustaso on muut-
tunut miinusmerkkiseksi, indeksi toimii niin kuin indeksi aina toimii. Teiltä on vain kau-
niita lupauksia, mutta ne ovat jyrkästi ristiriidassa teidän kaikkien tekojenne kanssa, [Vä-
lihuuto] ja te nyt hurskastelette, niin kuin edustaja Elomaa juuri sanoi — pelkkää hurskas-
telua. Tehkää se ohjelma nyt, mitä tarjoatte meille, eikä vain lausumia. [Jukka Gustafsson:
Ottakaa rauhallisesti!]

Puhemies Maria Lohela: Vielä edustaja Viitanen.

19.12 Pia Viitanen sd (vastauspuheenvuoro): Arvoisa puhemies! En tiedä, miten sanoi-
sin sen kohteliaasti, mutta kyllä minusta tuntuu, että näiden kahden vuoden jälkeen perus-
suomalaiset ovat ehkä se viimeinen taho, joka voi syyttää ketään siitä, että puhutaan toista
ja tehdään toista. Sehän on suorastaan legenda tuolla, kun kuuntelee kansalaisia, että kuin-
ka ihmeessä perussuomalaiset [Välihuuto] voivat tehdä täysin päinvastaista politiikkaa
kuin ne puheet olivat ennen vaaleja, täysin päinvastaista, tulee Kreikka-paketteja eli Soini
ykkösiä ja milloin mitäkin, aivan toisin. [Toimi Kankaanniemi: Te olette syyllisiä siihen-
kin!] Ei olla pienen työmiehen, ei pienen työnaisen asialla, puhemies, ei kerta kaikkiaan ol-
la.

Mutta, puhemies, miksi pyysin tämän puheenvuoron: Minusta oli mielenkiintoista, että
edustaja Elomaa täällä sanoi, että nyt pitää tehdä selvitys siitä, miten tätä indeksiä voisi ke-
hittää ja mitkä ovat sen vaikutukset, joten minä nyt [Puhemies koputtaa] kysyn teiltä, eikö
olisi sitten viisasta puhua omalle ministeri Mattilalle, kelle nämä asiat kuuluvat, ja esittää,
että hän ministerinä tekee tämän selvityksen ja katsoo, miten sitä indeksiä voitaisiin ehkä
muuttaa tai mitä tälle pitää tehdä, ja sitten toisi sen tänne eduskunnalle. Eli näillä puheilla
minä olisin ainakin valmis jäämään nyt odottamaan, että tässä lähitulevaisuudessa minis-
teri Mattila tällaisen toisi, [Puhemies koputtaa] ja uskoisin, että tällaiset terveiset voisivat
tästä salista hänelle mennä.

Puhemies Maria Lohela: Ja takaisin puhujalistalle.

19.13 Jani Mäkelä ps: Arvoisa puhemies! Edustaja Viitaselle sanoisin, että vaikka hän
onkin huolissaan kreikkalaisten eläkkeistä, niin täällä puhutaan nyt suomalaisten eläkkeis-
tä.

Kuten lähetekeskustelussa totesin, on voitava säilyttää luottamus eläkkeiden maksami-
seen kaikissa tilanteissa, myös luottamus niihin 30 vuoden kuluttua maksettaviin eläkkei-
siin on oltava. Tämä luottamus on koetuksella jo nyt ilman mitään indeksien muuttamista-
kin. Tämän aloitteen käsittely oli siinä mielessä arvokasta, että kansalaisille tulee tässä sel-
väksi, että eläkerahastot ovat itse asiassa vain puskuri, joka ei sellaisenaan riitä eläkevas-
tuiden maksamiseen, vaan tarvitaan nyt ja vastaisuudessa työssä käyvien eläkemaksuja.
Eläkerahastot ovat vain osa sitä eläkkeenmaksuvarantoa.

Valiokunta on mietinnössään huomioinut ongelmat eri eläkeläisryhmien tulojen riittä-
vyydestä suhteessa elinkustannuksiin. Tätä tarkastelua toivoin lähetekeskustelussa, ja nyt
se tarkastelu on tehty.

Todetaan myös se selvä tosiasia, että indeksien muutos hyödyttäisi itse asiassa eniten
keski- ja suurituloisia ja että keinot pienituloisten eläkeläisten auttamiseen voivat olla pal-
23



Pöytäkirjan asiakohta PTK 24/2017 vp
jon tehokkaampia. Keinoja on esitetty, ja nyt on kysymys vain siitä, että niihin on löydet-
tävä rahat. Olisi rehellistä esittää rahat näiden korjausten tekemiseen. Valtiontalous on mii-
nuksella. Hallitus pyrkii parantamaan tämän maan työllisyyttä ja taloutta, siinä on konk-
reettisia keinoja tyhjien puheiden sijaan.

19.14 Ritva Elomaa ps: [Jukka Gustafsson: Tuleeko jotain uutta?] — Voi olla, katsotaan.
Arvoisa puhemies! Köyhyys on aina ongelmallista, kärsi siitä sitten kuka tahansa. Se ai-

heuttaa monenlaisia seurannaisvaikutuksia. Erityisen lohdutonta on kuitenkin eläkeläis-
köyhyys, sillä ikänsä tai vammansa vuoksi eläkkeellä olevat harvoin kykenevät paranta-
maan tulotasoaan esimerkiksi työtä tekemällä. Sen vuoksi eläkeläisten kokemaan köyhyy-
teen tulisi puuttua mahdollisimman pian. Haluan esittää kiitokset kansalaisaloitteen teki-
jöille siitä, että he ovat onnistuneet herättämään keskustelua hyvin paljon eläkeläisten toi-
meentulo-ongelmista ja suoranaisesta köyhyydestä. 

Kansalaisaloitteen tiimoilta käyty keskustelu on kuitenkin jäänyt pitkälti ilman konk-
reettisia ehdotuksia tai malleja eläkeläisköyhyyden poistamiseksi. Aloitteen ehdottama
palkkatasoindeksin käyttöönotto on todettu kestämättömäksi eläkejärjestelmän kannalta.
Todella vähän on julkisuudessa kuitenkaan puhuttu erilaisten muutosvaihtoehtojen kokei-
lemisesta indeksiin. Voisiko esimerkiksi tämä niin sanottu 50—50-malli edistää parem-
min eläkeläisten toimeentuloa? Ehkä. Siitä pitäisi mahdollisesti tehdä selvitys. Kuten Vii-
tanenkin peräsi, niin henkilökohtaisesti sanon ja toivon, että sitä selvitettäisiin. Onko se
hyvä tai huono, sitä ei voida vielä kannattaa, koska ei tiedetä, mitä se sisältäisi. Haluaisin
tietää laskelmat. Kyseinen malli oli käytössä vuosina 77—95, kunnes Lipposen hallitus
muutti sen nykyiseksi 80—20-malliksi. 50—50-malli turvaisi tasapuolisesti eläkkeiden
kehityksen suhteessa palkkoihin ja kuluttajahintoihin. Tämänkaltaisia malleja voitaisiin
kokeilla ja mallintaa ottaen huomioon eläkerahastojen oletettu tuotto. Näin tietäisimme,
miten ne vaikuttavat eläkerahastoihin.

On totta, että erilaisia malleja on taannoin arvioitu. Sosiaali- ja terveysministeriön aset-
tama työryhmä arvioi työeläkeindeksijärjestelmän mahdollisia muutostarpeita vuonna
2012. Tällöin todettiin, että eläkkeiden ja ansaittujen eläkeoikeuksien nykyinen tarkistus-
menettely on toimiva eikä ole riittäviä perusteluja esittää siihen muutoksia. Kysyisin kui-
tenkin: eikö nyt olisi tarvetta harkita muutoksia, kun kolmasosa eläkkeensaajista, noin
430 000 ihmistä, on pudonnut köyhyysrajan alapuolelle? Nykyinen indeksi ei selvästi ai-
nakaan ehkäise eläkeläisköyhyyttä.

On toki muitakin keinoja parantaa juuri pienituloisten eläkeläisten toimeentuloa. Tehok-
kainta olisi nostaa vielä lisää takuueläkettä ja kansaneläkkeen tasoa tai pohtia eläkkeiden
verotuksen keventämistä. Takuueläkettä hallitus on nostanut tosiaan jo kerran, ja toinen-
kin kerta tulee, ja sanon suoraan, että perussuomalaiset ovat tätä asiaa vahvasti vieneet
eteenpäin hallituksessa.

Sosiaali- ja terveysvaliokunnan mietinnössä nostettiin esille myös niitä toimenpiteitä,
jotka helpottaisivat juuri pienituloisia eläkeläisiä: sosiaali- ja terveydenhuollon asiakas-
maksujen kohtuullistaminen sekä lääkkeiden ja matkakustannusten omavastuun kohtuul-
listaminen. Nämä ovat niitä asioita, mitä pitää nyt todella pohtia ja ottaa käyttöön heti, kun
taloustilanne vähänkin kehittyy vielä suotuisampaan suuntaan, ja valon pilkahduksia siinä
on jo nähtävissä. — Kiitos.
24



Pöytäkirjan asiakohta PTK 24/2017 vp
19.19 Joona Räsänen sd: Arvoisa puhemies! Ajattelin omassa puheenvuorossani puut-
tua kahteen asiaan, niihin samoihin asioihin, joihin puutuin jo lähetekeskustelussa.

Ensimmäinen asia on se, että aina kun käsitellään tätä eläkekysymystä, kysymystä, jos-
sa käsittelemme asiaa, joka vaikuttaa sukupolvien välillä ja useamman kymmenen vuoden
päähän, niin keskeisenä periaatteena täytyy olla se, että sukupolvien välinen oikeudenmu-
kaisuus toteutuu viimeistä piirtoa myöten. Se on jo senkin takia tärkeää, että tulevat suku-
polvet eivät ole tässä salissa puolustamassa oikeuksiaan. Mutta tästä salista saattaa löytyä
heitä, jotka mieluusti tekisivät sellaisia ratkaisuja, jotka olisi helppo tässä päivässä tehdä —
antaa hyötyä toisille, ja maksajat tulevat sitten myöhemmin.

Tähän liittyy myös se, että täällä on monesti keskusteltu näistä ennusteista. Se on totta,
että aina ennusteisiin liittyy kysymysmerkkejä, toteutuvatko ne juuri niin kuin on ennus-
tettu, mutta jos me jokaisessa asiassa alkaisimme tekemään niin, että emme ottaisi huo-
mioon pidemmän aikavälin ennusteita, niin olisimme kyllä tuhon tiellä, jos tekisimme niin
yleisesti talouspolitiikassa tai jos tekisimme niin silloin kun käsittelemme esimerkiksi il-
mastonmuutosta, ja tässä on kysymyksessä sama asia — asiat, jotka vaikuttavat useamman
kymmenen vuoden päästä, joten meidän on pakko arvioida niitä, ja yleensä on vielä turval-
lisempaa niin, jos arvioimme niitä jonkin verran pessimistisesti.

Nuoren sukupolven kannalta on vielä keskeistä se, niin kuin tässä aloitteessakin, minkä
valiokunta on perustellusti käynyt läpi, että tässä mietinnössä todetaan, että ei voi olla niin,
että yhä pienenevälle joukolle kasataan yhä suurempi taakka. Tähän on oikeastaan kaksi te-
kijää: toinen on se, että nuoremmat ikäluokat ovat nyt pienempiä kuin vanhemmat ikäluo-
kat, ja toinen on se, että maailmalta löytyy valitettavia esimerkkejä ja tutkimustietoa siitä,
että saattaa käydä niin, että ensimmäistä kertaa historiassa tämä sukupolvi, nuori sukupol-
vi, jää edellistä sukupolvea köyhemmäksi. Ensimmäistä kertaa maailmanhistoriassa saat-
taa käydä niin, että varallisuus sukupolvelta sukupolvelle ei nousekaan. Nuorempi suku-
polvi jää köyhemmäksi, jolloin jokainen ymmärtää sen, että pienemmistä tuloista ei voi
maksaa suurempaa taakkaa.

Kun tätä aloitetta käsitellään, ehkä kuvaavin ja avaavin kohta löytyy tästä mietinnöstä si-
vulta 4. Ajattelin tästä suoran lainauksen ottaa: "Menon lisäys" elikkä eläkemenon lisäys
"tulee rahoittaa joko käyttämällä rahastoituja eläkevaroja taikka nostamalla eläkemaksuja.
Rahastoitujen eläkevarojen käyttö pienentäisi niistä saatavaa tuottoa ja vähitellen kuluttai-
si rahastoidut varat loppuun ja pakottaisi nostamaan maksuja merkittävästi. Eläkemaksu-
jen nosto kasvattaisi veroastetta ja lisäisi työn sivukuluja eli nostaisi työllistämiskynnystä.
Maksujen nosto kohdistuisi työssä käyviin ja erityisesti nuorempiin ikäluokkiin, joiden
työuran aikainen maksurasitus nousisi. Indeksimuutos hyödyttäisi eniten 1940—1960-lu-
vulla syntyneitä. Valiokunta ei pidä hyväksyttävänä sälyttää nuorempien ikäluokkien har-
teille aiempaa suurempaa maksurasitusta." Tähän kappaleeseen kiteytyy hyvin pitkälti se
problematiikka, mikä tähän kansalaisaloitteeseen liittyy.

Arvoisa puhemies! Se toinen asia, josta ajattelin puhua, on myös se sama asia, jonka
nostin esille jo lähetekeskustelussa ja joka silloin lähetekeskustelussa oli tässä salissa hy-
vin yksimielinen. Se liittyy tähän eläkeläisköyhyyteen.

On totta, että meillä on valtavan paljon eläkeläisiä, jotka elävät erittäin tiukoilla. Olisi
tärkeää, että me täällä yhdessä pohtisimme niitä keinoja, joilla me pystyisimme heidän ar-
keaan helpottamaan. Onkin nyt suuri kummastus, että kun lähetekeskustelussa niin halli-
tuspuolueen edustajilla kuin oppositiopuolueiden edustajilla oli yhteinen tahto tehdä toi-
menpideohjelmaa, että puututtaisiin tähän eläkeläisköyhyyteen, niin nyt, kun sitä toimen-
25



Pöytäkirjan asiakohta PTK 24/2017 vp
pideohjelmaa esitetään, se ei yhtäkkiä hallitukselle käykään. On perin surullista, ettei tässä
Suomen juhlavuoden hengessä Yhdessä-teeman mukaisesti voitaisi yhdessä paneutua rat-
kaisemaan tätä ongelmaa. Ja on sanomattakin selvää, että tämän ongelman ratkaisu ei hoi-
du ainoastaan ja vain tämän hallituksen voimalla vaan se vaatii myös seuraavien hallituk-
sien panosta. Olisi nyt ollut keskeistä, että juhlavuoden hengessä, niin kuin äsken totesin,
olisimme yhdessä tähän ongelmaan puuttuneet ja lähteneet hakemaan ratkaisuja eläkeläis-
köyhyyden nujertamiseksi. Siinä keskeisiä toimenpiteitä täällä on jo esitetty, mutta ne ni-
menomaan liittyvät myös moniin niihin päätöksiin, joita me täällä eduskunnassa teemme:
paljonko lääkkeet maksavat, mikä on ruuan hinta, mitkä ovat erilaisten palveluiden mak-
sut, mikä on verotuksen taso ja niin edelleen. Monia asioita, jotka ovat ihan täällä meidän
päätettävissämme, voisimme lähteä yhdessä pohtimaan ja tekemään sellaisen toimenpide-
ohjelman, joka oikeasti tähän ongelmaan paneutuisi. Suuri sääli todella on, että hallitus-
puolueille tämä ei nyt käy. Varsinkaan, kun täällä äsken perussuomalaisten edustaja oli sitä
mieltä, että tarvitaan selvitys tästä puoliväli-indeksistä. Näitä selvityksiähän kyllä maail-
man sivu on tehty, ja tähänkin asiaan tässäkin mietinnössä ja niissä asiantuntijalausunnois-
sa, joita valiokunta on saanut, otetaan kantaa. 

Enemmänkin olisin nyt sitten sitä mieltä, että jos jotain selvityksiä pitäisi saada, niin sel-
vitys siitä asiasta, minkä edustaja Gustafsson täällä nosti esille liittyen tähän Eläkkeensaa-
jien Keskusliiton esitykseen, että siirtyisimmekin tästä kokonaan prosentuaalisesta tarkis-
tuksesta osittain euromääräiseen tarkistukseen. Jos nyt perussuomalaiset ovat todella sitä
mieltä, että jotain uusia selvityksiä pitää saada, niin ettekö te voisi nyt lyödä kättä päälle
edustaja Gustafssonin ja Eläkkeensaajien Keskusliiton kanssa ja teettää selvityksen siitä,
voitaisiinko siirtyä sellaiseen malliin, missä osa tästä indeksistä tarkistettaisiin prosentuaa-
lisesti mutta suurempi osa euromääräisesti? Tämä mallihan ainakin alustavien selvitysten
mukaan on hyvin kannatusta kerännyt ja myös todella pienentäisi tuloeroja. Nyt kun teillä
on tästä asiasta vastaava ministeri, niin jos te olette nyt sanojenne mittaisia, olettaisin, että
nyt sitten pikapuoliin tämmöisen selvityksen tilaatte. Siinä edustaja Gustafsson nosti ihan
oikean asian esille. 

Arvoisa puhemies! Tähän loppuun vielä totean sen, että todella näissä eläkeasioissa toi-
vottavasti aina noudatetaan sitä, että sukupolvien välinen oikeudenmukaisuus toteutuu.
Toivon mukaan myös pääsisimme jo pikkuhiljaa paneutumaan yhdessä tähän eläkeläis-
köyhyyteen ja hakemaan ratkaisuja siihen.

19.27 Kari Kulmala ps: Arvoisa rouva puhemies! Edustaja Joona Räsänen on pitänyt täs-
sä salissa erinomaisia puheita niin lähetekeskustelussa kuin myös tässä ensimmäisessä kä-
sittelyssä. Tässä salissa ei tietenkään pidetä turhia puheita, mutta mikäli haluaisin kuulla
vain kaksi puhetta, olisivat juuri nämä äsken mainitut puheet sellaiset, jotka haluaisin kuul-
la tästä asiasta.

Kansalaisaloitteen tavoite on ollut hyvä. Meillä Suomessa eläkeläisköyhyys on erityi-
nen ongelma, johon pitää puuttua, mutta tämän aloitteen keinot sen saavuttamiseksi ovat
ikävä kyllä vääriä eivätkä olisi oikeudenmukaisia. Sen ovat huomanneet myös sosiaali- ja
terveysvaliokunnan jäsenet, jotka ovat hylänneet kansalaisaloitteen. Väestörakenteen
muutoksen johdosta eläkemenot nousevat edelleen tulevina vuosina, koska eläkettä saa-
vien määrä kasvaa ja eliniän noustessa eläkettä maksetaan aiempaa pidempään ja alkavat
eläkkeet ovat myös aiempaa suurempia. Samaan aikaan työssä käyvät ikäluokat pienene-
26



Pöytäkirjan asiakohta PTK 24/2017 vp
vät ja syntyvyys on aiempaa alhaisempaa. Heikko vanhushuoltosuhde tulee olemaan pysy-
vä ilmiö eikä vain suuriin ikäluokkiin liittyvä ohimenevä vaihe.

Suomen noin 1,4 miljoonasta eläkkeensaajasta lähes 200 000 elää EU:ssa käytetyn köy-
hyysrajan alapuolella. Mielestäni eläkeläisköyhyyttä torjuttaessa tärkeimpiä ovat kansan-
eläkkeen ja takuueläkkeen korotukset. Myös riittävä asumistuki, verotuksen keventämi-
nen, erilaisten asiakasmaksujen ja lääkkeiden sekä matkakustannusten omavastuiden ja
muiden etuuksien tasojen tarkastelu ovat avainasemassa, kuten tänään olemme monesti
kuulleet.

Mikäli tämä aloite hyväksytään tai olisi valiokunnassakin hyväksytty, johtaisi se erittäin
kauaskantoisiin seurauksiin. Ne tuntuisivat vielä vuosikymmenien päästä eläkejärjestel-
mässämme. Valiokunta on kuullut eri asiantuntijoita työssään, eikä olekaan mikään ihme,
että lähes kaikki eläkejärjestelmien asiantuntijat ovat tyrmänneet tämän kansalaisaloit-
teen. Kansalaisaloitteesta hyötyisivät ennen vuotta 1970 syntyneet, ja sen jälkeen synty-
neet tämän maksaisivat. Sellaista perintöä emme varmasti halua lapsillemme antaa, vaikka
miten itsekkäitä olisimmekin.

Kun puhutaan meidän eläkejärjestelmästämme, on keskeistä ymmärtää sukupolvien vä-
linen tilanne ja ennen kaikkea oikeudenmukaisuus. Epävarmuus on lisääntynyt nuorten
työllisyydessä, ja he ovatkin arvioiden mukaan menossa taloudellisesti ja sosiaalisesti huo-
mattavasti epävarmempaan työelämään kuin me vanhemmat aikoinamme. Monet selvityk-
set ovat kertoneet, että niin sanottu Y-sukupolvi on jäämässä ensimmäisenä sukupolvena
historiassa edeltäjiään köyhemmäksi. Samaan aikaan nuorten taakka ikääntymisestä johtu-
vista kustannuksista tulee kasvamaan entisestään. Tämä on saatu aikaan edellisten hallitus-
kausien päätöksillä. Joka tapauksessa nuorille ei enää saa lisätä suurempaa maksutaakkaa
eläkkeistä.

Nykyinen järjestelmä takaa nuorille sellaisen kestävän kehityksen, mikä turvaa myös
heidän eläkkeensä. Mikäli kansalaisaloite hyväksyttäisiin, se olisi jyrkässä ristiriidassa eri
sukupolvien oikeudenmukaisuuden näkökulmasta, enkä ainakaan itse voi sitä hyväksyä.
Eläkemaksua kerätään jatkuvasti samalla kun eläkevastuuta kertyy. Työssä olevilta kerät-
tävistä maksuista valtaosa eli 86 prosenttia käytetään jo eläkkeellä olevien eläkkeiden
maksuun ja osa rahastoidaan tulevia eläkkeitä varten. Tällä hetkellä työeläkkeisiin rahas-
toidut varat kattavat noin 28 prosenttia tähän asti kertyneistä eläkevastuista. Eläkemaksut
ovat nousseet 90-luvun jälkeen reilusti, yli kolmanneksen. Tämä on merkittävä ero nykyis-
ten eläkeläisten aikoinaan maksamien eläkemenojen suhteen. Alle 25-vuotiaiden mediaa-
nitulot ovat myös pudonneet vuosien 2010—2014 aikana 6 prosenttiyksikköä. Samaan ai-
kaan eläkeläisten mediaanitulot ovat nousseet selvästi. Kun tähän todetaan vielä eläkemak-
sujen vaikutus, niin voimme todeta, että nuoriso maksaa tällä hetkellä pienenevistä tulois-
taan suurempaa eläkevelkaa. Mikäli kansalaisaloite hyväksyttäisiin, tulisi nuorison eläke-
maksuja nostaa 6 prosenttiyksiköllä tai leikata eläkkeitä tulevaisuudessa. Ainakaan itse en
halua tätä omille lapsilleni, vaikka miten itsekäs olisinkin. Tiedän, että nuoriso on jatkos-
sakin valmis maksamaan ikäihmisten turvatusta vanhuudesta ja palveluista sekä eläkkeen-
saajien eläkkeistä oman osuutensa, mutta he ymmärtävät oikein hyvin, mikä on oikeuden-
mukaista ja mikä ei. Tämä on nimenomaan oikeudenmukaisuuskysymys.

Arvoisa rouva puhemies! Kuten alussa totesin, meidän tulisi keskittyä niihin toimenpi-
teisiin, joilla on oikeasti vaikutusta eläkeläisköyhyyteen, ja parantaa pienituloisten eläke-
läisten asemaa. Meidän tulee juhlapuheiden lisäksi huolehtia ihan oikeasti siitä, että pys-
tymme torjumaan eläkeläisten köyhyyttä, mikä on todellinen ongelma yhteiskunnassam-
27



Pöytäkirjan asiakohta PTK 24/2017 vp
me hallituksien kokoonpanoista riippumatta. Päätöksien tulee kuitenkin olla aina inhimil-
lisiä ja oikeudenmukaisia, ja niiden tulee perustua faktoihin. Eläkeläisten pienituloisuus on
erityisen yleistä työkyvyttömyyseläkettä saavien alle 55-vuotiaiden ja yksin asuvien van-
huuseläkettä saavien eläkeläisten keskuudessa. Köyhyys on kasautunut erityisesti vanhem-
mille, yli 70-vuotiaille, yksin asuville naisille, jotka ovat hoitaneet lapsia kotona, joilla työ-
eläkkeet ovat pieniä ja joiden pääasiallisena eläketulona ovat kansan- ja takuueläke. Hei-
dän olosuhteitaan meidän tulee parantaa edellä mainitsemillani keinoilla. Mielestäni olisi
myös hyvä selvittää, kannattaisiko siirtyä puoliväli-indeksiin ja kenelle siitä olisi hyötyä.
Olen tästä puhunut jo omassa eduskuntavaalikampanjassani vuosia sitten.

19.34 Hannu Hoskonen kesk: Arvoisa rouva puhemies! Tämä kansalaisaloite työelä-
keindeksin palauttamiseksi takaisin palkkatasoindeksiksi on mielestäni lähtökohdiltaan
hieman kummallinen aloite, koska tässä asiassa ollaan kyllä niin rajusti jälkiviisaita, että
oikein sieluani pistelee, mutta kerrankos se poliitikko joutuu sieluaan venyttämään. 

Joka tapauksessa, arvoisa rouva puhemies, suomalainen eläkemaksujärjestelmä perus-
tuu siihen, että työnantajat maksavat suurimman osan eläkevakuutusmaksuista ja työnteki-
jä maksaa hieman vähemmän. 24,4 prosenttia on tuo koko eläkevakuutusmaksun määrä,
josta työnantajan osuus on 17,95 prosenttia. Tähän on meidän eläkejärjestelmämme aina
perustunut, ja järjestelmä on mielestäni hyvä. Tällä järjestelmällä on turvattu se, että mei-
dän eläkevakuutusjärjestelmämme on ollut vakaa ja ennustettava, ja se on ollut myös työ-
markkinajärjestöjen neuvottelupöydissä kohtuullisen helppo asia, kun sillä on jatkuvuutta
elikkä ei ole tarvinnut epäillä, etteikö sitä jatkettaisi, eikä se ole tuonut myöskään neuvot-
teluissa yllätyksiä. Ihmisillä on oltava vahva luotto siihen, että tämä meidän järjestelmäm-
me toimii. Se sinällään on jo merkittävä itseisarvo. 

Tällä hetkellä työeläkkeisiin rahastoidut varat kattavat noin 28 prosenttia koko eläkevas-
tuista, elikkä emme ole suinkaan sataprosenttisella katteella liikkeellä, eli sinnekin on vie-
lä matkaa. Edustamme eurooppalaisessa eläkevakuutuskentässä niin, että emme ole ihan
keskitasolla mutta olemme siellä hieman keskitason alapuolella, eli tämänkään suhteen äl-
käämme vielä rintoihimme lyökö ja ylpeätä esittäkö, koska emme ole parhaita, toki hyväl-
lä tasolla kuitenkin. 

Sille, että tämä valiokunnan mietintö oli yksimielinen, annan erittäin suuren arvon. De-
mareilla on tähän jätetty tämä aloite, jonka mukaan pitäisi tehdä taas selvitys. Varmaan sel-
vityksiä tässä talossa tehdään enemmän ja vähemmän, mutta niillä ei mielestäni ole sen
suurempaa arvoa kuin lähinnä poliittisen omantunnon silittelyä siitä, miksi jätettiin aika-
naan työt tekemättä. Tosiasiahan on se, aivan kuten tässä mietinnössä sanotaan, että indek-
sin muuttaminen kasvattaisi merkittävimmin suuria eläkkeitä, pientä työeläkettä saaville
työeläkeindeksin muutoksella ei lyhyellä aikavälillä olisi sanottavaa vaikutusta. Tämähän
on aivan yks yhteen, kuten on tulopoliittisissa neuvotteluissa eli tupo-neuvotteluissa tuolla
työnantajien ja työntekijöiden pöydässä: Kun siellä demarit ovat vetäneet käytännössä
vuosikymmeniä näitä neuvotteluja, niin tämähän on juuri aiheuttanut tämän tilanteen, mikä
Suomessa tällä hetkellä on. Kun pienipalkkainen ihminen saa vähän palkkaa, on itsestään-
selvyys, että hän saa myös pientä eläkettä. Eihän siinä ole kahta sanaa, se menee juuri näin.
Ja sitten te täällä, hyvät demarikollegat, itkette, kun pienten eläkkeiden tilanne on tämmöi-
nen Suomessa. Teillä on vuosikymmeniä ollut mahdollisuus vaikuttaa asiaan, mutta mi-
tään ei ole tehty. Tässä me nyt olemme.
28



Pöytäkirjan asiakohta PTK 24/2017 vp
Se, että suomalaisten eläkeläisten tilanne on taloudellisesti mennyt erittäin vaikeaksi,
johtuu aika pitkälti siitä, että me olemme keskittäneet ja tehneet kaikkemme, että ihmiset
saataisiin muuttamaan kasvukeskuksiin, hyödyntämään sitä suurta, teidän pelkäämäänne,
kapitalistia, joka tästä marjasadosta poimii varmasti leijonanosan. 

Otetaan kaksi esimerkkiä:
VVO on teidän hallinnassanne oleva vuokrayhteisö, [Teuvo Hakkaraisen välihuuto]

joka nappaa valtavat tulot vuokralaisilta, kerää ne valtavina vuokrina ja sitten jakaa teidän
ammattiyhdistysliikkeelle valtavina osinkoina. Onko se oikein? Minun mielestäni se ei ole
oikein. Jos te aidosti haluaisitte ajaa sen köyhän ihmisen asiaa, tehän pudottaisitte vuokria
— tekisitte vuosisadan teon siinä. Nyt te täällä hurskastelette sillä, onko tämä aloite oikein
vai väärin. [Jukka Gustafsson: Olen samaa mieltä!] Minun mielestäni tässä asiassa pitäisi
toimia silloin, kun pitää toimia, eikä jälkeenpäin viisastella tai kerätä joitakin aloitteita
tuolla ihmisten keskuudessa, johtaa heitä harhaan. 

Toinen asia, mikä pitäisi tehdä: Helsingissä omistaa muuan ruotsalainen miljardööri ni-
meltä Erik Selin noin 4 000 asuntoa, joita hän vuokraa ihmisille. Valtion budjetista tämä
ruotsalainen miljardööri saa 10—20 miljoonaa euroa vähintään, se on minimisumma, Suo-
men valtion budjetista maksettavia asumistukia, koska sinnehän ne ihmisten rahat mene-
vät, kun kovat vuokrat on. Tätäkö me kannatamme? Minun mielestäni semmoista järjestel-
mää pitää pyrkiä purkamaan kaikin käytettävissä olevin keinoin. [Teuvo Hakkarainen:
Juuri näin!] 

Me olemme pitkän kehityksen seurauksena tulleet tilanteeseen, joka mahdollistaa suu-
ren pääoman omistajille valtavan rahastusmahdollisuuden, ja te itse olette olleet sitä teke-
mässä. Nyt ei tälle asialle valitettavasti sormia napsauttamalla kukaan pysty tekemään yh-
tään mitään. Yksi keino on olemassa, ja sitä hallitus on käyttänyt: me olemme parantaneet
valtiontaloutta määrätietoisesti, rauhallisesti ja sitkeästi. Tuloksia rupeaa näkymään. 

Viimekin vaalikaudella 100 000 ihmistä menetti työnsä. He ovat varmasti siinä suures-
sa putoajien loukussa, ihan varmasti. He menettivät kaiken sen perustan, millä he voivat
sitten eläkkeitäkin hankkia, elikkä heistä tulee eläkeläisköyhiä sitten kun aika on, jos eivät
saa töitä. 

Toinen asia, mikä pitää saada valtiontaloudessa kuntoon, on tietenkin: kun ihmisille tu-
lee töitä ja julkinen talous tervehtyy, sitä kautta saadaan työttömyyttä laskettua ja työttö-
myysmenot, jonne uhrataan 6—7 miljardia euroa joka vuosi, pienenevät. 

Asumistukiin menee vain vajaa 2 miljardia, mutta siitäkin 2 miljardista nämä ökyrik-
kaat nappaavat suurimman osan tililleen. Niillä on kymmeniä kämppiä, ja tunnen henkilö-
kohtaisesti ihmisiä tästäkin kaupungista, joilla on kymmeniä asuntoja ja jotka tekevät vain
bisnestä eivätkä mitään muuta. Tavallisen pienen ihmisen kukkarolla käydään niin että
roiske käy. Tällaisella aloitteella ei sitä asiaa helpoteta eikä eläkeläisköyhyyttä vähennetä,
ei sitten yhtään. Kaikki sen ympärillä käytävä puhe on hurskastelua.

Kun nyt kuntavaalikampanjan aikana olen tavannut ihmisiä eri puolilla Pohjois-Karja-
laa, moni on varmaan pistänyt nimensä tähän aloitteeseen ja oli siinä toivossa, että heidän
pienet eläkkeensä nousevat. Oli melkoinen pettymys, kun siellä vaalikentillä kerroin heil-
le, että teille tämä ei vaikuta yhtään mitään. Heidän elämäntilanteensa paranisi, jos kansan-
eläkettä korotettaisiin, takuueläkettä korotettaisiin ja monta muuta asiaa parannettaisiin
heidän elämässään. Tällä aloitteella ei ole mitään tekemistä sen kanssa. Tämän totuuden
sanominen rehellisesti ihmisille on mielestäni meidän jokaisen kansanedustajan velvolli-
suus. Ei voi olla niin, että me tällaisilla aloitteilla taikka sitten erilaisilla tutkimuksilla tai
29



Pöytäkirjan asiakohta PTK 24/2017 vp
selvityksillä hämäämme ihmisiä vieläkin enemmän ja yhä enemmän ne, joilla on pääomaa
ja joilla on rahaa, pystyvät tekemään yhä suurempaa tulosta ja VVO rikastuu ja jakaa siellä
erilaisille henkilöille valtavia kokouspalkkioita ja vuosipalkkioita, kymmeniätuhansia eu-
roja per vuosi. Onko se oikein? Minun mielestäni se ei ole oikein, eikä jollekin ruotsalai-
selle miljardöörille tarvitse Suomen valtion mielestäni maksaa penniäkään siitä, että hän
omistaa täällä 4 000 asuntoa. Eihän se ole oikein. Tällaisia aloitteita kun tehdään, niin toi-
voisin myös, että ihmisille aidosti kerrottaisiin ennen aloitteen tekoa, jos panee nimensä,
mitä tämä tarkoittaa.

Arvoisa rouva puhemies! Lopuksi toivoisin, kun näitä eläkeasioita nyt käsitellään, että
tähän maahan tulisi esimerkiksi eläkekatto. Se olisi jo jonkunnäköinen teko, koska jos tämä
aloite menisi läpi, sehän tarkoittaisi, että valtavaa eläkettä, valtion eläkettä, nauttiva henki-
lö saisi valtavan potin ja se pieni eläkeläinen jäisi nuolemaan näppejään. Siihen tehoaisi ai-
noastaan eläkekatto, joka minun mielestäni on erittäin kannatettava ja harkittava ajatus. Äl-
käämme tehkö siitä selvitystä nyt, koska näitä selvityksiä on aivan liikaa. Ruvetaan jonain
päivänä oikeasti toimiin, että sen pienen ihmisen olisi vähän helpompi elää.

19.42 Jukka Gustafsson sd (vastauspuheenvuoro): Arvoisa puhemies! Edustaja Hosko-
sen puheessa oli paljon myöskin tämmöistä alkiolaista sävyä, kun kannoitte huolta pienen
ihmisen asiasta ja ajattelitte, että on väärin, että on tällaisia ökyomistajia, jotka sitten riis-
tävät vuokrillaan kansalaisia.

Haluan sanoa sen, että tiedän, että suurin osa näistä lähes 100 000 ihmisestä, jotka alle-
kirjoittivat tämän kansalaisaloitteen, on niitä, joitten kengässä on kivi hiertänyt vuosia,
vuosikymmeniä siitä, [Toimi Kankaanniemi: Lipposen ajoista!] että he kokevat tämän elä-
kejärjestelmän epäoikeudenmukaiseksi. Se on vain tällä tavalla. Minä en kanna huolta suu-
rituloisten eläkkeistä, ja sen takia olen esittänyt täällä tätä Eläkkeensaajien Keskusliiton in-
deksimallia, joka olisi oikeudenmukainen ja solidaarinen.

19.43 Anneli Kiljunen sd: Arvoisa rouva puhemies! Haluan nyt vähän oikeastaan täyden-
tää vastalausetta ja ajattelin myös avata vähän tämän toimenpidealoitteen sisältöä, kun tääl-
lä on peräänkuulutettu, että täällä puhutaan vain puppua tämän toimenpideohjelman osal-
ta. Meillä on ihan selkeästi myös mietitty, pohdittu, asioita, mitä tässä toimenpideohjel-
massa voisi olla, mutta ei ole tarkoitus, että sosiaalidemokraatit tämän ohjelman tekee,
vaan sen tekee hallitus, ja se oli meidän tavoitteenamme. Katsotaan nyt sitten, miten tämän
asian kanssa käy.

Arvoisa puhemies! Muutamia esityksiä siitä, mitä tässä toimenpideohjelmassa voisi olla
sisällytettynä:

Kansaneläkeindeksiin tehdyt heikennykset ja jäädytykset vaikuttavat suoraan ostovoi-
maan, koska etuudet eivät enää seuraa hintakehitystä. Tätä ei voi kompensoida verotuksel-
la, etenkään koska pienimmistä eläkkeistä, joihin myös kansaneläkeindeksit eniten vaikut-
tavat, ei makseta veroja lainkaan. Kaikkein pienituloisimpien eläkkeensaajien asemaan
voidaan parhaiten vaikuttaa takuueläkettä korottamalla. Toinen pienten eläkkeiden paran-
tamiseen parhaiten toimiva keino on kansaneläkkeiden tason nostaminen.

Kuten hyvin tiedämme, myös pientä työeläkettä saavien tilanne on usein taloudellisesti
tiukka. Kansaneläkkeen ja työeläkkeen yhteensovitusta voitaisiin lieventää siten, että pien-
tä työeläkettä saavat saisivat sen lisäksi jonkun verran nykyistä enemmän kansaneläkettä.
30



Pöytäkirjan asiakohta PTK 24/2017 vp
Lisäksi verotuksen eläketulovähennysten nostamista tulee jatkaa niin, että pieni- ja kes-
kituloisten eläkeläisten ostovoima kasvaa. 

Eläke-etuuksien lisäksi pieni- ja keskituloisten eläkeläisten toimeentuloon vaikuttavat
palvelujen käyttöön liittyvät maksut ja muut etuudet, kuten asumistuki, lääkekorvaukset ja
eläkettä saavan hoitotuki. 

Eläkkeensaajan asumistuen merkitys on pienituloisille eläkeläisille suuri kaupungeissa,
joissa asumisen kustannukset ovat suuret. Hallitus joutui syksyllä 2015 perumaan suunni-
telmansa eläkkeensaajan asumistuen lakkauttamisesta opposition ja kansalaisten painos-
tuksen alla. Suunnitelma olisi ajanut tuhansia eläkkeensaajia toimeentulotuen asiakkaiksi
tai pois omasta kodistaan. Siltä osin oli hyvä, että hallitus perääntyi tästä esityksestään. Si-
pilän hallitus päätti kuitenkin jäädyttää eläkkeensaajan asumistuen enimmäisasumisme-
not. Heikennyksen vuoksi peräti noin 55 000 eläkkeensaajan asumistuen saajaa ylittää
enimmäismenot. Siltä osin heidän toimeentulonsa ei jatkossa parane. Eläkkeensaajan asu-
mistuen enimmäismenojen nostaminen olisi yksi keino helpottaa pienituloisimpien korkei-
ta vuokria maksavien arkea nopeasti. Pidemmällä aikavälillä jatkuvasti nouseviin asumis-
kustannuksiin pitää ratkaisu löytyä järkevällä asuntopolitiikalla ja kaavoituksella. 

Eläkkeensaajien toimeentulon kannalta keskeistä on myös heidän tarvitsemistaan palve-
luista perittävien maksujen tasot. Palvelujen tarve on suurin useimmiten kaikkein vaikeim-
massa asemassa olevilla eläkeläisillä. Palvelujen oikea-aikainen ja sujuva saatavuus on ar-
jessa erityisen tärkeää. Sosiaali- ja terveydenhuollon palvelumaksujen kohtuullistaminen
helpottaa erityisesti pienituloisten eläkkeensaajien toimeentuloa. Esimerkiksi viime halli-
tuskaudella laadittu raportti kunnan järjestämisvastuulla olevan palveluasumisen ja kotiin
vietävien palveluiden asiakasmaksujen uudistamisesta antaa hyvän pohjan oikeudenmu-
kaisen maksupolitiikan kehittämiselle. Myös nykyisen asiakasmaksulain maksualennuk-
sia ja -vapautuksia koskevan 11 §:n soveltamista pitäisi voimakkaasti edistää.

Myös hyvällä työllisyydellä ja palkkapolitiikalla on merkittävä vaikutus tuleviin eläk-
keisiin. Eläkeläisistä pienituloisimpia ovat työeläkettä vailla olevat eläkeläiset. Naisten
eläkkeet jäävät miesten eläkkeistä jälkeen paitsi matalamman palkan myös sirpaleisem-
man työuran vuoksi. Työuran pituuteen ja kertyvään eläketurvaan voidaan vaikuttaa hyväl-
lä työllisyydellä ja työelämän kehittämisellä, laadukkaalla koulutuksella, oikeudenmukai-
sella palkkapolitiikalla, laadukkaalla työterveydenhuollolla sekä perhevapaiden tasaisem-
malla jakamisella.

Arvoisa herra puhemies! Eläkeläisten pienituloisuus on tosiasia, johon voidaan kuiten-
kin vaikuttaa poliittisin päätöksin. Olemme avanneet keskustelun ja esittäneet erilaisia kei-
noja eläkeläisten aseman kohentamiseksi. Vaikka hallitus ei halua laatia esittämäämme toi-
menpideohjelmaa eläkeläisköyhyyden vähentämiseksi ja eläkeläisten toimeentulon tur-
vaamiseksi, odotamme edelleen, että hallitus tarttuisi tavalla tai toisella tähän yhteistyötar-
joukseen ja toisi omat vaihtoehtonsa selkeästi tähän keskusteluun. — Kiitos. 

19.49 Toimi Kankaanniemi ps: Arvoisa rouva puhemies! Kiitän tohtori Kimmo Kiljusta
siitä, että hän teki aloitteen ja keräsi siihen runsaan määrän nimiä. Se oli hyvä. Näin saatiin
eläkekeskustelu tänne isoon saliin ja toisaalta myös asianomainen valiokunta, sosiaali- ja
terveysvaliokunta, paneutumaan tähän asiaan varsin perusteellisesti, niin kuin mietintö
osoittaa. On ihan paikallaan, että eläkeasioista käydään ainakin noin kerran vaalikaudessa
kunnon keskustelu, ja nyt siihen ainakin tarjoutui mahdollisuus. Pääsin itsekin kuuntele-
31



Pöytäkirjan asiakohta PTK 24/2017 vp
maan myös asiantuntijoita valiokunnan julkisessa kuulemisessa — kiitos valiokunnalle sii-
tä, että sellainen järjestettiin meillekin, jotka emme valiokuntaan kuulu.

Meillä on kaksijakoinen eläkejärjestelmä: kansaneläkejärjestelmä ja ansioeläkejärjestel-
mä. On historiallinen tosiasia, että tällaiset on. Näitten välillä on aika isot erot: tietysti se,
että toiset maksetaan eri varoista kuin toiset ja niiden rahoitus on tätä kautta erilainen, ja
sitten toisaalta myös niiden säädökset ovat erilaisia.

Kyllä minä — ja niin kuin täällä salissa olen havainnut, likipitäen kaikki muutkin —
olen huolissani Kansaneläkelaitoksen piirissä olevien eläkeläisten tilanteesta. Uskon ja va-
litettavasti joudun toteamaan, että varsin moni kansaneläkkeen ja takuueläkkeen varassa
elävä joutuu todella miettimään, ostaako ruokaa vai lääkkeitä. Ja tämä on todella huoles-
tuttava asia satavuotiaassa Suomessa. Siksi kyllä vetoan hallitukseen, että erityisesti näitä
Kansaneläkelaitoksen maksamia etuuksia pyritään pitämään sellaisella tasolla, että tällai-
sessa asemassa ei kukaan Suomessa olisi.

Työeläkkeen puolella on myös niitä, joilla on varsin pieni työeläke. Kansaneläkepoh-
jaosa poistettiin vielä näiltä vuosituhannen vaihteessa. Se oli ikävä teko Lipposen kakkos-
hallitukselta, eikä sitä ole koskaan korjattu — lupauksia on ehkä annettu, mutta näin ei ole
tehty. On pieniä työeläkkeitä: monet ihmiset, meidän äitimme ja isämme, jotka ovat teh-
neet pitkän raskaan elämäntyön kaupassa tai erilaisilla palvelualoilla, miksei teollisuudes-
sakin ja virastoissa, ovat ansainneet pienen palkan ja sitä kautta myös hyvin pienen ansio-
eläkkeen. Se ei tänä päivänä riitä, ja heille kuuluisi suurempi etuus myös sinä aikana, kun
ovat jo työnsä tehneet.

Toisaalta meillä on sitten varsin hyviäkin eläkkeitä — määrällisesti ei kovin paljon, mut-
ta kuitenkin niitä on ja jatkuvasti tulee lisää. Niistä meidän ei tässä talossa tarvitse olla huo-
lissamme, niihin voisi verotustakin varmasti lisätä. Ja toisaalta järjestelmää voisi tarkastel-
la niin, että eläke-eroja ei kasvatettaisi vaan niitä supistettaisiin. Valitettavasti tämä kansa-
laisaloite olisi johtanut eläke-erojen merkittävään kasvuun ajan mittaan, ja se ei ole aina-
kaan sellainen tavoite, jota itse haluaisin tukea.

Arvoisa puhemies! Kataisen hallituksen ohjelmassa oli maininta vuonna 2011, että tai-
tetun indeksin osalta tehdään selvitys. Tuo selvitys tehtiin, mutta pääministeri Katainen ja
valtiovarainministeri Urpilainen panivat sen hyllyyn. Eli meillä olisi selvitys, miten sitä
voitaisiin ehkä viedä eteenpäin, korjata, mutta se ei kelvannut silloiselle hallitukselle, ja
joudumme toteamaan, ettei se kelpaa tällekään hallitukselle. Ja ymmärrän sen hyvin, kos-
ka tämä malli ei ole ihan niin yksioikoinen oikeudenmukaisuuden näkökulmasta. Kun
tämä tilanne nyt on, niin mielestäni Sipilän—Soinin-hallitus toimii aivan oikein, kun se
niukat varat ohjaa kaikkein heikoimmassa asemassa olevien eläkkeiden nostamiseen eli ta-
kuueläkkeen korottamiseen kerran ja nyt toisenkin, Yle-veron poistamiseen ja niin edel-
leen.

Maksupolitiikka on raskas, ja se on koitunut monelle eläkeläiselle lisätaakaksi. Mutta
toisaalta kuntatalous on tämän hallituksen aikana pantu kuntoon. Meillä oli viime vuonna
yli puolen miljardin ylijäämä kuntataloudessa. Viime vaalikaudella luvut olivat äärettö-
män ikäviä: raju velkaantuminen, verojen korotus, palvelujen heikentäminen, yt-neuvotte-
lut, jopa kriisikuntia oli paljon. Ja eläkeläisille, vaikeassa asemassa oleville eläkeläisille,
kuntatalous, ja sitä kautta kuntien peruspalvelut, on äärimmäisen tärkeä. On iso asia tänä
päivänä, että kunnissa voidaan järjestää vanhuspalvelut, kotipalvelut ja terveyspalvelut,
niin että eläkeläiset ja vanhukset saavat tätä kautta inhimillisen kohtelun. Sitä ei pidä mis-
sään tapauksessa unohtaa.
32



Pöytäkirjan asiakohta PTK 24/2017 vp
Arvoisa puhemies! Jos tätä työeläkejärjestelmää uudistetaan, niin kuin toivon, niin mie-
lestäni esimerkiksi alle 3 000 euron kuukausieläkkeen indeksisuojaa pitäisi parantaa ja yli
3 000 euron — varsinkin, jos siitä mennään vielä ylemmäksi — pitäisi heikentää entises-
tään ja näin tasata eläke-eroja eikä kasvattaa niitä. Tämä toivottavasti on jo tämän hallituk-
sen ohjenuorana, mutta ennen kaikkea silloin kun seuraava hallitus muodostetaan vuonna
19, on syytä ottaa tämä hyvin vakavasti — enkä puhu nyt omaan pussiini, vaikka silloin
varmaan olenkin pelkästään nauttijan puolella.

19.56 Teuvo Hakkarainen ps: Arvoisa rouva puhemies! Kankaanniemellä oli niin hyvä
puhe, että meinasin perua tämän.

Sen verran minä tähän, että nyt on semmoinen tilanne, että vuoden 2007 jälkeen meiltä
on lähtenyt vientiteollisuudesta 20—30 miljardia tuottoja pois, ja se puoli pitää saada kun-
toon. Ja jos on uhka siitä, että työeläkemaksut nousevat, niin tulee käymään niin, että lisää
lähtee täältä vientiteollisuutta pois. Siihen ei saa mennä. Tässä on oltava hyvin varovainen
näitten eläkejuttujen kanssa.

Mitä tulee tuohon työllisyyteen: Viime kaudella tuli 100 000 lisää työttömiä. Eivät nämä
kerrytä mitään eläkerahastoja tai muuta. Kun tässä SDP on puhunut, että tässä ja nyt, niin
jos nyt olisi SDP hallituksessa, todennäköisesti meillä alkaisi olemaan kohta 200 000 pit-
käaikaistyötöntä lisää — ja sitten alkaisi tuo eläkejärjestelmä tuhoutumaan lopullisesti.

Ja mitä talouskasvuun tulee, niin se on nyt saatu pikkusen nousemaan, että plussalla ol-
laan, mutta se tässä ja nyt: jos olisi SDP täällä, se olisi todennäköisesti miinuksella. Eihän
näin voi elää, niin kuin kova näyttö viime kaudelta, edelliseltä hallitukselta, on. Sitähän voi
puhua toveripopulismia tuolla torien kulmalla, että "joo, kyllä me nyt hoidetaan tämä hom-
ma". Se on sitä todellista toveripopulismia.

Me emme ole populisteja. Me tehdään, yritetään laittaa valtiontalous kuntoon ja sitä
kautta myös nämä eläkkeetkin kuntoon. Ja olemme todella huolissamme näistä köyhyys-
rajan alapuolella olevista eläkeläisistä. Minun isäni on muun muassa tämmöisessä tilan-
teessa.

Yleiskeskustelu päättyi.

Puhemies Maria Lohela: Koska edustaja Tanuksen tekemää ehdotusta ei ole kannatettu,
se raukeaa.

Eduskunta yhtyi valiokunnan ehdotukseen kansalaisaloitteeseen KAA 4/2016 vp sisälty-
vän lakiehdotuksen hylkäämisestä. Lakiehdotuksen ensimmäinen käsittely päättyi.
33


