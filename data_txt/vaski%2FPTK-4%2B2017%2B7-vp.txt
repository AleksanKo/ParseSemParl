















































DEMD58D.tmpSave.xml


Pöytäkirjan asiakohta PTK 4/2017 vp
Pöytäkirjan asiakohta 

PTK 4/2017 vp

Täysistunto

Torstai 9.2.2017 klo 15.59—20.24

7. Työeläkeindeksin palauttaminen takaisin palkkatasoindeksiksi
Kansalaisaloite KAA 4/2016 vp

Lähetekeskustelu

Ensimmäinen varapuhemies Mauri Pekkarinen: Lähetekeskustelua varten esitellään
päiväjärjestyksen 7. asia. Puhemiesneuvosto ehdottaa, että asia lähetetään sosiaali- ja ter-
veysvaliokuntaan.

Keskustelu

17.01 Jukka Gustafsson sd: Arvoisa puhemies! Suhtaudun tähän kansalaisaloitteeseen
hyvin kunnioittavasti, koska sehän koskee suomalaisen hyvinvointiyhteiskunnan rakenta-
jasukupolvea. Tohtori Kiljunen ansaitsee kyllä kiitoksen: yli 80 000 allekirjoittajaa, ja ih-
misten tuella hän on kansalaisaloitteessaan kiistatta tärkeällä asialla.

Taitetun indeksin vuoksi eläkkeensaajat ovat ainoa tulonsaajaryhmä, joka lakisääteises-
ti köyhtyy. 90-luvun jälkeen eläkkeet ovat jääneet kiistattomasti jälkeen ansiokehitykses-
tä. Vuosina 1995—2015 nousivat palkat melkein kaksi kertaa nopeammin kuin eläkkeet.
Työeläke nousi 46 pinnaa ja palkat 88. Kansalaisaloite siis kumpuaa todellisuudesta, arki-
kokemuksista.

Arvoisa puhemies! Olen vastannut viimeisten 10—15 vuoden aikana, niin kuin monet
kollegatkin, tuhansia kertoja kysymykseen, mitä sinä teet tai puolueesi tekee eläkeläisten
hyväksi. Olen sanonut, että kymmenillätuhansilla eläkeläisillä on terävä kivi nimeltä "in-
deksi" kengässään. Kun sellainen on joskus ollut itse kullakin, niin sitä kipua ei montaa mi-
nuuttia siedä. No, tuhansilla ja tuhansilla eläkeläisillä vastaava kipu on ollut vuosia. Mo-
nien itsetuntoa on loukattu. Minä olen ja me sosiaalidemokraatit olemme laajemminkin ot-
taneet nämä eläkeläisten tunteet ja kokemukset tosissaan. Meille on tärkeintä parantaa
kaikkein heikoimmassa asemassa olevien asemaa. Tasokorotukset niin kansaneläkkeisiin
kuin takuueläkettäkin saaville ovat inhimillisesti katsoen välttämättömiä.

Lahden puoluekokouksessa viime viikonloppuna teimme päätöksen: "Laadimme toi-
menpideohjelman eläkeläisköyhyyden vähentämiseksi ja eläkeläisten toimeentulon tur-
vaamiseksi kiinnittäen erityistä huomiota ikääntyneiden naisten ja pieniä työeläkkeitä saa-
vien asemaan. Osana kokonaisuutta selvitetään muun muassa vaihtoehdot kansaneläkkeen
tasokorotuksen tekemiseksi ja verotuksen kehittämiseksi sekä eläkkeensaajien asumis-
tuen, palvelujen ja palvelumaksujen vaikutus." Olen todella tyytyväinen puoluekokouksen
päätökseen. Se on ehdottomasti oikea askel, ja se on kyllä askel myös kansalaisaloitteen
suuntaan. No miksi? Siksi, että pienintä työeläkettä saavien eläketurvaa ei voida mielestä-
ni korjata puuttumatta indeksitarkistukseen.
 Tarkistettu
4.0



Pöytäkirjan asiakohta PTK 4/2017 vp
Arvoisa puhemies! Alle köyhyysrajan, joka on 1 200 euroa kuukaudessa, sinnittelee hie-
man alle puoli miljoonaa työeläkeläistä, tarkasti ottaen 470 000. Yli 100 000 eläkeläistä
yrittää pärjätä pelkän takuueläkkeen varassa, joka on 768 euroa kuukaudessa. Joukossam-
me on 900 000 eläkeläistä, jotka saavat alle 1 500 euroa kuukaudessa. Lukujen takana on
muuten lähes joka viides suomalainen. Niukkuutta ja pienituloisuutta on seurannut se, että
eläkeläisten maksuhäiriöt ovat kasvaneet rajusti. Ruokajonoissa valitettavasti suurin ryh-
mä taitaa olla eläkeläiset. [Eero Heinäluoma: Ja maahanmuuttajat!] — Ja maahanmuutta-
jat. Edustaja Heinäluoma kuuntelee, mitä minä puhun. Hyvä. [Eduskunnasta: Kaikki!] —
Kaikki.

Olen kirjoittanut, puhunut ja toiminut sen puolesta, että asteittain siirrytään kohti puoli-
väli-indeksiä, pidemmällä aikavälillä kohden palkkaindeksiä. Tämä puoliväli-indeksi on
käytössä noin puolella Euroopan unionin jäsenmaista, muun muassa Britanniassa, Saksas-
sa, Ruotsissa ja Sveitsissä. Palkkaindeksi on muun maussa Alankomaissa, Tanskassa ja
Norjassa. Pienten työeläkkeitten korotus on ensimmäinen askel, ja tästä tulee sitten jatkaa.

Olen allekirjoittanut Kiljusen kansalaisaloitteen ajatuksella, että eduskunta perehtyy ää-
rimmäisen perusteellisesti työeläkejärjestelmään. Palkkaindeksin vuosikustannus eläke-
menoon on 312 miljoonaa euroa olettaen, että reaalipalkkojen kasvu on 1,6 prosenttia.
Puoliväli-indeksi lisäisi eläkemenoja kolmasosan tästä eli 100 miljoonaa euroa. Kuulitte
oikein: [Ben Zyskowicz: Missä ajassa?] 100 miljoonaa euroa. Tavoitteellinen asteittainen
eteneminen kohti puoliväli-indeksiä on täysin realistista eikä vaaranna työeläkejärjestel-
män rahoitusta.

Arvoisa puhemies! Tämä keskusteluhan on nyt lähetekeskustelu sosiaali- ja terveysva-
liokunnalle. Minusta valiokunnan tulee katsoa ja arvioida myös tämän palkkapainotteisuu-
den lisäämistä asteittain, joka on esimerkiksi eläkeläisjärjestöjen, myös Eläkkeensaajien
Keskusliiton, tavoitteena, eli se tarkoittaa, että siirrytään 30—70 ja 40—60 ja näin kohti
puoliväli-indeksiä. Toivon, edellytän, että valiokunta pyytää asiantuntijoilta tarkat laskel-
mat eri vaihtoehtojen kustannusvaihtoehdoista, luonnollisesti myös palkkaindeksiä koski-
en.

Olen iloinen ja ylpeäkin siitä, että käsissäni on hyvin tuore Eläkkeensaajien Keskuslii-
ton esitys yhdeksi malliksi, esitykseksi, miten tehdä tuloeroja kaventava työeläkkeiden in-
deksikorotusmalli. Heidän esityksensä mukaan se koostuu kiinteästä prosenttitarkistukses-
ta ja sen päälle tulevasta kiinteästä euromääräisestä osasta. Korotusvarasta esimerkiksi
kaksi kolmasosaa menisi euromääräiseen tarkistukseen ja yksi kolmasosa prosenttitarkis-
tukseen. Sanon tämän asian sen takia, että minusta on kohtuullista, että valiokunta hyvin
monipuolisesti ja syvällisesti perehtyy tähän asiaan. Kysymys on merkittävästä yhteiskun-
nallisesta kysymyksestä oikeudenmukaisuuden ja tulonjaon näkökulmasta. Haluan, että
pitkään hiertänyt ja kalvava kivi poistuu mahdollisimman monen eläkeläisen kengästä.

17.10 Eero Heinäluoma sd (vastauspuheenvuoro): Arvoisa puhemies! Kiitän edustaja
Gustafssonia asian perusteellisesta ja hyvästä käsittelystä. Minustakin entinen edustaja
Kimmo Kiljunen ansaitsee kyllä kiitokset siitä työstä, jonka hän on tehnyt eläkeläisten toi-
meentuloasian nostamisessa julkiseen keskusteluun.

Yhtä tärkeätä on, että me näemme, että tämä ei ole joko—tai-asia. Meillä on aitoa elä-
keläisköyhyyttä; siihen täytyy voida puuttua, sitä pitää voida korjata. Samalla meidän pi-
tää tehdä ratkaisuja, jotka täyttävät myös nuorten sukupolvien oikeutetut tarpeet ja odotuk-
set tulevaisuuden eläkkeistä. Nämä molemmat pitää pitää keskustelussa mukana. Siksi sa-
2



Pöytäkirjan asiakohta PTK 4/2017 vp
nonkin, että Eläketurvakeskuksen puheenvuoro tässä asiassa oli kohtuuton, kun he väitti-
vät, että eläkeläisten toimeentulo on 20 vuodessa merkittävästi parantunut. Sehän perustui
vain siihen, että uudet eläkkeelle tulevat ihmiset saavat paljon parempaa eläkettä kuin kak-
si vuosikymmentä sitten eläkkeelle jääneet. Niistä ihmisistä, jotka ovat jääneet aikoinaan
eläkkeelle, monet ovat todellisessa toimeentulo-ongelmassa tänään.

17.11 Annika Saarikko kesk (vastauspuheenvuoro): Arvoisa puhemies! Olen siinä edus-
taja Gustafssonin kanssa samaa mieltä, että käsittelyssä on yhteiskunnallisesti merkittävä
aloite. Mutta valitettavasti en voi kyllä samoin tavoin yhtyä tähän aloitteeseen — tai ei se
oikeastaan ole edes "valitettavasti". Minusta on ilo olla puolustamassa tässä keskustelussa
myös sukupolvien välistä oikeudenmukaisuutta ja tämän järjestelmän kestävyyttä ja luo-
tettavuutta myös sen sukupolven silmissä, joka on vasta astumassa työelämään. Saamieni
tietojen mukaan se esitys, joka nyt on kansalaisaloitteen muodossa tänne tullut, rakentaisi
järjestelmäämme sellaiseksi, että eläkerahastot olisi käytännössä syöty loppuun siihen
mennessä, kun nykyiset parikymppiset jäisivät eläkkeelle.

Jää myös mietityttämään, miten edustaja Gustafsson tätä esitystä voimakkaasti tukies-
saan ei laisinkaan huomioinut, että kaikkein vaikeimmassa asemassa oleva eläkeläisryhmä
tässä yhteiskunnassa on takuueläkeläiset, he, jotka syystä tai toisesta eivät ole kerryttäneet
itselleen työeläkettä, [Puhemies koputtaa] vaikkapa sairastuessaan jo hyvin nuorena. [Juk-
ka Gustafsson: Minähän mainitsin takuueläkeläiset! Ettekö te kuunnellut?]

17.13 Sanna Lauslahti kok (vastauspuheenvuoro): Arvoisa puhemies! Olen edellisen pu-
hujan kanssa samaa mieltä, että sukupolvien välinen oikeudenmukaisuus ja eläkejärjestel-
män kestävyys ovat niitä avainkysymyksiä. Mielestäni edustaja Gustafsson nosti ansiok-
kaasti sen, että erilaisia vaihtoehtoja tulee tarkastella valiokuntakäsittelyn aikana, olen pri-
kulleen samaa mieltä, kunhan nämä kaksi näkökulmaa kulkevat mukana ja tosiasioiden
pohjalta sitten esitämme niitä näkemyksiä ja teemme lopullisia päätöksiä.

Selvää on, että meidän eläkeläiset ovat kansantulon kasvattajia. He osallistuvat monella
tapaa meidän yhteiskuntamme toimintoihin: he ovat kuluttajia, tekevät vapaaehtoistyötä,
toimivat omaishoitajina ja myöskin, voi sanoa, toimivat omien lastenlastensa hoitajina. Sil-
tä osin kunnioitan tätä aloitetta ja sitä sukupolvea, joka on tämän maan rakentanut.

17.13 Leena Meri ps (vastauspuheenvuoro): Arvoisa puhemies! Kiitän kansalaisaloit-
teen tekijöitä arvokkaasta keskustelusta ja toivon, että se saa arvonsa mukaisen käsittelyn
valiokunnassa.

Olen siinä mielessä samaa mieltä — käyn sitä tuossa pidemmässä puheenvuorossani
enemmän läpi — että meidän pitäisi keskittyä nimenomaan näihin pienen ja keskisuuren
eläkkeen saajiin. Eläkeläisille tuli äskettäin veroalennus, mutta se prosentuaalisesti tietysti
hyödyttää enemmän isompituloisia. Minuun ovat paljon yhteydessä erityisesti naiset, jot-
ka ovat olleet 40—50 vuotta pienipalkkaisessa työssä, ja he kokevat todella jopa suureksi
vääryydeksi sen, että he saavat 1 000—1 500 euroa käteen, heillä ei ole mahdollisuutta an-
saita lisää. Meidän tulee hakea tähän erilaisia keinoja. Ja tämä koskee erityisesti naisia,
koska naisten eläke on keskimäärin 66 prosenttia miesten eläkkeestä.

Kiitän tästä arvokkaasta mahdollisuudesta keskustella tänään asiasta.
3



Pöytäkirjan asiakohta PTK 4/2017 vp
17.14 Satu Hassi vihr (vastauspuheenvuoro): Arvoisa puhemies! Tämä aloite on vastuu-
ton, itsekäs ja epäsosiaalinen. Olen edustaja Gustafssonin kanssa samaa mieltä siitä, että
meillä on liikaa köyhiä eläkeläisiä, mutta tämän aloitteen toteuttaminen ei heitä auttaisi
lainkaan. Tämän aloitteen toteuttaminen hyödyttäisi kaikkein eniten niitä, jotka ovat nyt yli
kuusikymppisiä ja jotka saavat hyvää eläkettä, esimerkiksi edustaja Gustafssonia, minua ja
entistä kansanedustajaa Kimmo Kiljusta, mutta pienituloisimpia eläkeläisiä se ei auttaisi
lainkaan. Sikäli mikäli eläkeläisten aseman parantamiseen on varoja, ne varat pitäisi käyt-
tää nimenomaan pienituloisimpien eläkeläisten aseman parantamiseen.

17.15 Anneli Kiljunen sd (vastauspuheenvuoro): Arvoisa herra puhemies! Ensinnäkin on
erittäin tärkeää ja hyvä, että me keskustelemme eläkkeensaajien erilaisista elämäntilanteis-
ta ja toimeentulosta, ja samanaikaisesti meidän pitää muistaa se, että eläkeläisiä on hyvin
erilaisia. Meillä on myös nuoria eläkeläisiä, ei ainoastaan yli 65 vuotta täyttäneitä eläk-
keensaajia. Tämä pienituloisuus koskee nimenomaan alle 55-vuotiaita työkyvyttömyy-
seläkkeellä olevia ihmisiä ja samoin yksin asuvia ihmisiä, ja kun nämä lasketaan yhteen ja
huomioidaan, niin erittäin vaikea tilanne on nimenomaan alle 55-vuotiaiden yksin asuvien
henkilöiden osalta. Heistä jopa kolme viidestä on pienituloisia. Samalla meidän tulee muis-
taa se, että yli 75-vuotiaat ikääntyneet naiset ovat köyhyydessä, ja nämä ovat niitä ryhmiä,
joihinka meidän pitää nyt tulevaisuudessa [Puhemies koputtaa] panostaa, ja sen takia on
hyvä, että näistä asioista nyt keskustellaan.

17.17 Sari Sarkomaa kok (vastauspuheenvuoro): Arvoisa puhemies! Kokoomus kun-
nioittaa eläkkeelle siirtyneiden ikäpolvien tekemää työtä. Me kunnioitamme tätä aloitetta,
käymme tämän aloitteen huolella läpi sosiaali- ja terveysvaliokunnassa, mutta on hyvä täs-
sä todeta se, että huoli pienituloisista eläkeläisistä on vakava mutta tämä aloite sinällään ei
auta heidän tilannettaan. On ihan hyvä tässä todeta, että ensi vuonna takuueläkettä korote-
taan ja tämän hallituksen agendalla on vahvasti tehdä toimia, että jokainen eläkeläinen tu-
lisi toimeen ja voisi elää hyvää elämää. 

Tämän aloitteen vakava puoli on se, että tämä romuttaisi toteutuessaan meidän eläkejär-
jestelmämme. Lasku lähetettäisiin kylmästi tuleville sukupolville. Jo nyt nuoret ikäpolvet
kokevat epäluottamusta eläkejärjestelmää kohtaan. He kokevat huolta tulevaisuudesta.
Sata vuotta täyttäneen Suomen pitää olla reilu, pitää huolehtia tämän päivän [Puhemies ko-
puttaa] eläkeläisistä mutta myöskin huolehtia, että eläkejärjestelmä kantaa. En kannata tätä
aloitetta.

17.18 Hanna Sarkkinen vas (vastauspuheenvuoro): Arvoisa puhemies! Suomessa on ai-
van liikaa eläkeläisköyhyyttä, ja eduskunnan pitää se tiedostaa ja ryhtyä toimeen. Suomen
rakentaneet ikäluokat ansaitsevat myös taloudellisesti turvatut eläkevuodet.

Käsittelyssä oleva aloite ei kuitenkaan poista eläkeläisköyhyyttä, sillä toteutuessaan se
antaisi eniten kaikista hyvätuloisimmille eläkeläisille mutta kaikista köyhimmille ei mi-
tään. Uhkana on lisäksi eläkeläisten tuloerojen kasvu ja eläkejärjestelmän kestävyyden hei-
kentyminen, tulevien eläkkeiden heikentyminen ja eläkemaksujen nousu.

Ensisijaista on parantaa kaikkein köyhimpien eläkeläisten asemaa, ja tämä toteutuisi
parhaiten kansaneläkkeen ja takuueläkkeen korotuksella sekä Kelan eläkkeen ja työeläk-
keen leikkautumispisteen lieventämisellä. Tämä auttaisi pienellä työeläkkeellä olevia.
4



Pöytäkirjan asiakohta PTK 4/2017 vp
Työeläkeindeksiä olisi syytä korjata siten, että se suosisi pieniä työeläkkeitä enemmän
kuin suuria, ja tämä voisi toteutua muuttamalla indeksi osittain eurokorotuksiin perustu-
vaksi, ja toivottavasti tällaista mallia voidaan valiokuntakäsittelyssä harkita.

17.19 Hannu Hoskonen kesk (vastauspuheenvuoro): Arvoisa herra puhemies! On ym-
märrettävää, että eläkkeet herättävät suurta mielenkiintoa. Varsinkin Kimmo Kiljusen te-
kemän aloitteen pohjalta on käyty erittäin tiukkaa keskustelua, ja annan suuren arvon edus-
tajien Annika Saarikko ja Satu Hassi äskeisille puheenvuoroille. He analysoivat tämän ti-
lanteen erittäin oikein. Tämä Kimmo Kiljusen tekemä aloitehan nimenomaan palvelisi nii-
tä eläkeläisiä, joilla on kohtuullisen hyvät tulot jo tällä hetkellä. Sille pienelle eläkeläiselle,
jota pitää auttaa, sehän onnistuisi parhaiten vaikka takuueläkettä reilusti korottamalla tai
muita sosiaalisia etuuksia pieneläkeläisille antamalla. Verotuksen kautta kovin paljoa
emme voi tehdä, koska he maksavat todella vähän veroa, niin että siellä ei juurikaan ole
saavutettavissa suuria voittoja, vaan meidän pitää pitää huoli siitä, että tällaisessa kaupun-
gissa kuin Helsinki nämä kustannukset ovat karanneet valtavan korkealle ja sieltä aiheutuu
yksi ongelma. Ymmärrän kyllä, että tässä aloitteessa on pikkuisen myös oman kilven kiil-
lotusta, kun Kimmo Kiljunen aikanaan edustajana ollessaan oli luomassa tätä nykyistä in-
deksijärjestelmää. Ymmärrän toki tulevien vaalien jännitteitä ja siihen tähtäävät suunnitel-
mat. [Eduskunnasta: Oho!]

17.20 Tuula Haatainen sd (vastauspuheenvuoro): Arvoisa herra puhemies! Eläkkeensaa-
jat nostavat eri tilaisuuksissa, kun kierrän keskustelemassa, esiin kokemuksen, että he oli-
sivat ikään kuin taakka tälle yhteiskunnalle. Näinhän ei suinkaan ole. Eläkkeensaajat ovat
tehneet, monet heistä, erittäin pitkän työn pienellä palkalla ja myös raskaissa työtehtävis-
sä. Siitä syystä, että monella työura on ollut pitkä mutta palkka alhainen ja osittain, varsin-
kin naisilla, pätkittäinen, nämä työeläkkeet jäävät hyvin alhaisiksi. Tästä syystä minusta
tässä eläkeläisköyhyydessä, joka on tärkein asia, täytyy nähdä nämä eri syyt, joista nämä
johtuvat, ja korjata myös tätä tilannetta näistä syistä lähtien. Meillä on paljon ihmisiä, jot-
ka ovat jääneet työkyvyttömyyseläkkeelle nuorina, ja heillä on ne suurimmat toimeentulo-
vaikeudet. Sitten meillä on peruseläkkeellä eläviä ihmisiä, joiden toimeentulo on tosi al-
hainen. Mutta myös ne ihmiset kokevat sen väärin, joilla on pieni työeläke, koska he eivät
pärjää niillä eläkkeillään, koska elämisen kustannukset ovat niin suuret. [Puhemies koput-
taa] Tästä hallitukseen päin viesti, että näitä eläkeläisten lääkekuluja, sosiaali- ja terveys-
palvelumaksuja...

Ensimmäinen varapuhemies Mauri Pekkarinen: Edustaja Haatainen, nyt valitettavasti
ylittyy aika reippaasti tuo sovittu aikaikkuna. Nyt olisi edustaja Zyskowiczilla vastauspu-
heenvuoro. 

...pitää tarkastella ja alentaa.

17.22 Ben Zyskowicz kok (vastauspuheenvuoro): Arvoisa herra puhemies! Jokainen
meistä kansanedustajista tietää, että hyvin monet eläkeläiset kokevat nykyisen indeksijär-
jestelmän epäoikeudenmukaiseksi. Onkin tärkeätä, että sosiaali- ja terveysvaliokunta tääl-
lä todetun tavoin hyvin perusteellisesti käsittelee tätä aloitetta ja koko työeläkejärjestel-
määmme.
5



Pöytäkirjan asiakohta PTK 4/2017 vp
Itse koen, että tämän aloitteen ongelma on siinä, että lähdetään siitä, että voisimme pa-
rantaa Suomessa satojentuhansien ihmisten eläkkeitä ilman, että se on mistään muualta
pois. Kuitenkin on rehellistä sanoa, että joko se on pois tulevista eläkkeistä tai sitten se
merkitsee työeläkemaksuihin suuntautuvaa korotuspainetta. Joka ei tätä näkökohtaa ota
huomioon, hän ei mielestäni ota huomioon kaikkia oleellisia asiaan vaikuttavia tekijöitä.

17.23 Merja Mäkisalo-Ropponen sd (vastauspuheenvuoro): Arvoisa puhemies! Kansa-
laisaloitteessa esille nostettu asia, siis eläkeläisköyhyys, on todellinen ja vaikea ongelma.
Se on oikeastaan ihan häpeätahra 100 vuotta täyttävälle Suomelle. Sen poistamiseksi on
tehtävä kaikki mahdollinen. On myös muistettava, että hallituksen päätökset ovat lisänneet
ja syventäneet eläkeläisköyhyyttä. Palvelumaksujen korotukset, lääkekorvausten pienentä-
minen, indeksien leikkaukset ynnä muut ovat heikentäneet monen ikäihmisen taloudellista
tilannetta ja vaikeuttaneet selviytymistä jokapäiväisistä menoista. Nämä hallituksen pää-
tökset syövät myös takuueläkkeen korotuksen hyvin nopeasti. Kansalaisaloite puuttuu siis
tärkeään asiaan, mutta kaikkein köyhimpien eläkeläisten tilannetta tämä aloite ei kyllä kor-
jaa, eli eläkeläisköyhyyden poistamiseksi pienempien eläkkeiden tasokorotus, myös työ-
eläkkeiden tasokorotus, olisi kaikkein tärkein toimenpide. Sen lisäksi asumistuen ja vero-
tuksen keinoin voidaan jotain tehdä, ja lisäksi riittävät yhdenvertaiset sosiaalipalvelut [Pu-
hemies koputtaa] ovat pienituloisille tärkeitä asioita.

17.24 Annika Saarikko kesk (vastauspuheenvuoro): Arvoisa puhemies! Täällä on moni
edustaja todennut, että ei voi kannattaa perustellusta syystä tätä aloitetta. Minä tulkitsen
niin, että edustaja Gustafsson reippaasti kannatti tätä, mutta monen muun sosiaalidemo-
kraatin puheenvuorosta en ole päässyt nyt ihan varmuuteen, mikä tulee olemaan sosiaali-
demokraattien kanta tähän esitettyyn aloitteeseen. Ehkä kuulemme sen täällä vielä.

Minusta on hyvä, että tämän keskustelun myötä tulee esiin kaksi ulottuvuutta, joita tässä
isossa aloitteessa on. Ensimmäinen on koko eläkejärjestelmä ja sen kestävyys. Sen yhtey-
dessä pitää huomioida, että eduskunta vastikään on uudistanut erittäin isolla tavalla eläke-
järjestelmän koko yhteisen eduskunnan tuella, jos oikein muistan. Tämä uudistus tähtäsi
nimenomaan järjestelmän kestävyyteen, ja sen seurauksena tehtiin myös kipeä eläkeiän
nostopäätös. Toinen ulottuvuus, mistä täällä on ansiokkaasti puhuttu, on eläkeläisten toi-
meentulo, siis jo nyt eläkkeellä olevien ihmisten toimeentulo, jossa oma huoleni painottuu
ennen kaikkea takuueläkkeellä olijoihin. Ongelma, jota tämä kuvaa, on kaksisuuntainen, ja
tämä aloite ei ole vastaus eläkejärjestelmän kokonaiskestävyyteen ja sukupolvien väliseen
oikeudenmukaisuuteen.

17.25 Timo Heinonen kok (vastauspuheenvuoro): Arvoisa herra puhemies! Jos oikein
kuuntelin edustaja Gustafssoninkin puheenvuoron, niin ei hänkään tätä aloitetta kannatta-
nut. Tämä aloitehan lähtee siitä, että siirrytään suoraan palkkaindeksiin, ja edustaja Gus-
tafsson puhui puolivälin indeksistä ja muusta. Itse pidän sitä hyvänä, että täällä laajasti on
ollut yhteisymmärrys siitä, että meidän pitää etsiä keinoja ennen muuta niiden noin puolen
miljoonan erittäin pienellä eläkkeellä toimeentulevan ihmisen tilanteen helpottamiseksi.
Minimieläkkeellä sinnittelee yli 100 000 suomalaista, ja itse pidän arvokkaana keskuste-
lun avauksena tätä aloitetta. Meidän pitää etsiä keinoja nimenomaan siihen, että pystymme
auttamaan näitä ihmisiä, jotka nyt ovat todella tiukoilla. Voi sanoa, että he eivät tällä het-
kellä tule toimeen, ja sen takia niitä panoksia pitää ohjata ennen muuta takuueläkkeeseen,
6



Pöytäkirjan asiakohta PTK 4/2017 vp
kansaneläkkeeseen ja tänne, mitkä [Puhemies koputtaa] auttavat niitä pienimmällä toi-
meentulevia.

Ensimmäinen varapuhemies Mauri Pekkarinen: Vastauspuheenvuoro, edustaja Kan-
kaanniemi, ja kohtamiten edustaja Gustafsson, keskustelun avaaja, saa toki puheenvuoron.

17.26 Toimi Kankaanniemi ps (vastauspuheenvuoro): Arvoisa puhemies! On annettava
kiitokset, että tämä aloite on tehty. Saadaan keskustelu tästä, ja myös sitten valiokunnissa
erittäin perusteellinen työ toivon mukaan tehdään ja käydään nämä kaikki tähän liittyvät
kysymykset läpi, ja sen jälkeen sitten katsotaan, kuka kannattaa mitäkin. Historia on sel-
lainen, että sosiaalidemokraattien johdolla [Jukka Gustafsson: No niin, no niin!] on tämä
taitettu indeksi tuotu. Minä pidän melkein vielä hankalampana asiana sitä, että te veitte sil-
loin vuosituhannen vaihteessa kansaneläkkeen pohjaosan melko pientä ansioeläkettä saa-
neilta ihmisiltä. Se oli raju. Kahteen kertaan leikkasitte sen — osalle palautettiin, osalle ei
— ja sillä miljardeja on todellakin otettu eläkeläisiltä pois.

Mutta kun on työeläkejärjestelmästä kysymys, haluaisin kysyä sosiaalidemokraateilta:
missäs se kolmikanta nyt on? Työeläkejärjestelmän merkittävät muutokset yleensä valmis-
tellaan kolmikannassa. [Puhemies koputtaa] Olisiko syytä tämäkin asia valmistella siellä?

17.27 Eeva-Johanna Eloranta sd (vastauspuheenvuoro): Arvoisa puhemies! Pienituloi-
sia eläkeläisiä on aivan liikaa, ja kaikkein eniten heitä on yli 75-vuotiaiden yksin asuvien
joukossa, joista jopa joka neljäs on pienituloinen, yksin asuvista naisista jopa 27 prosent-
tia. Eläkeläisköyhyys ja -pienituloisuus ovat todellisia ongelmia, joihin on löydettävä rat-
kaisut, ja paras tapa kaikkein pienituloisimpien eläkkeensaajien aseman parantamiseksi on
takuueläkkeen korottaminen ja kansaneläkkeen tason parantaminen, niin kuin täällä on jo
todettukin. Hallitushan on tehnyt takuueläkkeeseen parannuksia, mutta ikävä kyllä nuo
kansaneläkeindeksin leikkaukset ovat nämä korotukset syömässä.

Hyvä tapa aseman parantamiseksi on myös palvelumaksujen ja maksukattojen alentami-
nen, lääkekorvausten tason parantaminen, asumistuen ja eläkkeensaajan hoitotuen kehittä-
minen, toisin kuin hallitus on toiminut. Kaikkein tärkeintä olisi nyt kuitenkin laatia heti sel-
lainen toimenpideohjelma tämän eläkeläisköyhyyden vähentämiseksi ja eläkeläisten toi-
meentulon turvaamiseksi, ja jos täällä olisi nyt ministeri paikalla, kysyisinkin hallituksel-
ta, että aiotteko laatia tällaisen ohjelman ikäihmisten köyhyyden vähentämiseksi.

17.29 Krista  Mikkonen  vihr  (vastauspuheenvuoro): Arvoisa puhemies! Tämän kansa-
laisaloitteen suurin ansio on varmasti se, että me täällä yhdessä nyt puhumme eläkeläisköy-
hyydestä ja kaikki tunnustamme ja tunnistamme sen olemassaolon ja sen hälyttävän suu-
ruuden ja olemme sitä mieltä yhdessä, että nimenomaan nämä pienituloisimmat eläkeläi-
set on se ryhmä, jonka asemaa meidän tulee parantaa ja eläkeläisköyhyyteen puuttua.

Toivon todella, että tästä keskustelusta jää sitten myös jälkiä siinä kohtaa, kun hallitus
ensi vuoden budjettiansa laatii, koska viime syksyn päätökset kyllä johtivat siihen, että
kaikkein pienituloisimpien eläkeläisten ostovoima ennestään heikkeni. Työeläkkeitä saa-
neiden ostovoima heikkeni 0,4 prosenttia ja kaikkein pienituloisimpien eli takuueläkeläis-
ten jopa 2 prosenttiyksikköä. Toivon todella, että näistä keskusteluista jäävät itämään toi-
senlaiset päätökset ensi syksyn budjettiriihtä ajatellen.
7



Pöytäkirjan asiakohta PTK 4/2017 vp
17.30 Harry Wallin sd (vastauspuheenvuoro): Arvoisa herra puhemies! Totuushan on,
että työeläkeyhtiöt voivat hyvin. 190 miljardia euroa on siellä työeläkevaroja. Johtajat tie-
naavat satojatuhansia euroja vuodessa palkkaa, ja hallituksen jäsenet saavat kymmeniätu-
hansia euroja kokouspalkkioita. Vuonna 1996 otettiin käyttöön tämä taitettu indeksi ja teh-
tiin kansaneläkkeen pohjaosan leikkaus, kuten Kankaanniemi totesi.

Muistan hyvin käydyn keskustelun vanhassa eduskuntasalissa, jolloin kansanedustaja
Hyssälä oli tehnyt vaaliohjelman, jossa hän lupasi palauttaa kansaneläkkeen pohjaosan ja
muuttaa taitetun indeksin, ja kun hänestä tuli ministeri, niin, edustaja Zyskowicz, monta
kertaa kysyitte, milloin keskusta hoitaa tämän asian, ja hän ei pystynyt tähän vastaamaan. 

Siis jos kuuntelitte nyt tarkkaan edustaja Gustafssonin puheenvuoroa, hän ei puhunut
prosenttikorotuksista vaan euromääräisistä korotuksista. Silloin tuloerot eläkeläisten välil-
lä eivät kasva, mutta pientä eläketuloa saavat hyötyvät siitä huomattavasti. Kyllä minun
mielestäni [Puhemies koputtaa] on aika nyt tämä asia käsitellä perusteellisesti ja ottaa käyt-
töön tämän epäoikeudenmukaisen taitetun indeksin sijaan joku muu vaihtoehto.

Ensimmäinen varapuhemies Mauri Pekkarinen: Myönnän vielä puheenvuorot edusta-
jille Lauslahti, Viitanen ja Keränen ja sen jälkeen myönnän puheenvuoron edustaja Gus-
tafssonille. Vielä edustaja Gustafssonin jälkeen mielihaluja ilmeisesti on ja jatketaan. Tääl-
lä on pyydettyjä puheenvuoroja myös jatkoa silmällä pitäen.

17.31 Sanna Lauslahti kok (vastauspuheenvuoro): Arvoisa puhemies! Hallitus muistaa
tulevaisuudessa eläkeläisiä. 2018 on tulossa takuueläkkeen korotus, 8 euroa, ja siltä osin se
on merkittävä kädenojennus. Selvää on, että asiakasmaksut ja muut vaikuttavat ja ne vie-
vät osan siitä pienestä eläkkeestä. Siltä osin meillä on myöskin kuntapäättäjinä vastuu kat-
soa, minkälaisia maksuja me tulevina vuosina meidän eläkeläisiltä keräämme.

Eläkeyhtiöihin liittyen meidän on syytä nostaa esille, että luottamus eläkeyhtiöihin on
hieman heikossa hapessa, ja siltä osin on syytä lisätä avoimuutta ja miettiä, voisiko tehdä
selvityksen, että meillä olisi eläkeläisten edustus esimerkiksi hallintoneuvostoissa tulevai-
suudessa, jolloin siellä olisi myöskin niin kuin vähän tarkempaa silmää ulkopuolelta kat-
somassa.

17.32 Pia Viitanen sd (vastauspuheenvuoro): Arvoisa herra puhemies! Myös minä kiitän
tästä aloitteesta. On tärkeää, että eläkeläisten toimeentulo on täällä keskustelussa. Yhdyn
edustaja Gustafssonin puheenvuoroon. Minusta se oli hyvä ja tärkeä puheenvuoro. Ja sa-
moin myös korostan sitä, mitä edustaja Heinäluoma sen jälkeen omassaan kertoi, että tämä
ei ole mikään joko—tai-kysymys, tämä on sekä—että-kysymys, ja kestävä järjestelmä tu-
lee turvata, ja eläkeläisköyhyyttä tulee pystyä torjumaan.

Puhemies! Täällä tuntuu nyt vähän olevan sellainen henki, että hallituspuolueista kyllä
kannatetaan eläkeläisiä puheissa, mutta valitettavasti me tiedämme tämän kaudenkin teot.
Aika iso esimerkki löytyy tästä veroerosta, jonka toimme esiin ja jonka vaadimme kumot-
tavaksi. Tosiasiassa palvelumaksuja on nostettu, indeksileikkaukset syövät tämän tulevan
takuueläkkeen korotuksen. Tämä tilanne ei ole hyvä, ja on saatava korjausta. Siksi on hy-
vin tärkeää, puhemies, että SDP omassa puoluekokouksessaan muun muassa velvoitti toi-
mimaan niin, että erityisesti [Puhemies koputtaa] pieniä työeläkkeitä tulee parantaa ja elä-
keläisköyhyyttä torjua.
8



Pöytäkirjan asiakohta PTK 4/2017 vp
17.33 Niilo Keränen kesk (vastauspuheenvuoro): Arvoisa puhemies! Tässä ajattelin vain
tähän prosessiin puuttua. Nimittäin jokaiseen kansalaisaloitteeseenhan pitää suhtautua
kunnioittavasti ja arvostuksella. Se vaatii kovasti työtä.

Mutta sitten tämän käsittelyyn. Kun tämä eduskunta aloitti keväällä 2015, saimme heti
pöydälle eläkeuudistuksesta 600 sivun nivaskan, joka oli laadittu yhdessä työmarkkinajär-
jestöjen kanssa ja jossa oli perusteellisesti selvitetty se, minkälainen eläkejärjestelmän pi-
tää olla, jotta se olisi kestävä myöskin vuosikymmenten kuluttua. Minulla on aika paljon
epäilyksiä, haluaako tämä eduskunta muuttaa tätä vastikään hyväksyttyä eläkejärjestel-
mää.

Ensimmäinen varapuhemies Mauri Pekkarinen: Vielä vastauspuheenvuoro, edustaja
Zyskowicz, ennen edustaja Gustafssonia edustaja Viitasen puheenvuoron johdosta.

17.34 Ben Zyskowicz kok (vastauspuheenvuoro): Arvoisa herra puhemies! Kyllä edusta-
ja Viitanen nyt yritti tässä asiassa vetää kotiinpäin aika epäreilulla tavalla. Laitoitte tässä
hallituspuolueet ja oman puolueenne SDP:n vastakkaisille puolille aivan kuin tilanne olisi
se, että SDP, teidän oma puolueenne, vastustaisi nykyistä eläkeindeksijärjestelmää. Te
olette olleet suunnilleen 20 vuotta hallituksessa sen jälkeen, kun teidän hallituksessa olles-
sanne tämä nykyindeksi luotiin, ja te ette kertaakaan hallituspuolueena ollessanne ole ryh-
tyneet tätä indeksijärjestelmää korjaamaan siihen suuntaan kuin nyt tässä kansalaisaloit-
teessa esitetään. Kaiken tämän jälkeen te tässä keskustelussa nytten loitte rintamalinjaa, ih-
mettelette hallituspuolueita, jotka eivät tästä aloitteesta sellaisenaan innostu tilanteessa,
missä tästä aloitteesta ei sellaisenaan innostu myöskään [Puhemies koputtaa] oma puolu-
eenne SDP.

17.35 Pia Viitanen sd (vastauspuheenvuoro): Arvoisa puhemies! Toisin kuin edustaja
Zyskowicz sanoo, kyllä me olemme tästä innostuneita. Me olemme lukuisin kerroin täällä
vaatineet hallitukselta toimia eläkeläisköyhyyden torjumiseksi, leikkauksien perumiseksi,
ja onneksi esimerkiksi asumislisän leikkaus peruttiin. Ja mehän olemme tässä edustaja
Gustafssonin aloittamana tuoneet esiin, että tämä täytyy huolellisesti tutkia valiokunnassa,
[Ben Zyskowicz: No, siitähän kaikki ovat samaa mieltä!] katsoa erilaiset mahdollisuudet,
tarkat vaikutukset ja nimenomaisesti niin, että tämän saisi kestävällä tavalla eteenpäin. On-
han täällä minulla kädessäni Häkämiehenkin eläkelupaus vuodelta 2007: "Eläkeindeksit
on avattava ensi vaalikaudella, eläkeindeksejä tulee parantaa." Täällä on myös kokoomuk-
selta aiempia lupauksia tästä, ja minä toivon, että näitä puheita otetaan nyt tosissaan ja kat-
sotaan, mitä me tosiasiassa voimme täällä eduskunnassa näille asioille tehdä.

Puhemies! Sitä sanoin — enkä muuten näitä sanoja tule perumaan, vaan tulen toista-
maan ne jatkossakin — että tällä kaudella hallitus on [Puhemies koputtaa] tehnyt veroeron,
tehnyt leikkauksia eläkkeensaajille. Ne eivät ole oikein.

Ensimmäinen varapuhemies Mauri Pekkarinen: Ja vielä viimeinen vastauspuheenvuo-
ro, edustaja Zyskowicz — tähän keskustelun osaan viimeinen vastauspuheenvuoro.

17.36 Ben Zyskowicz kok (vastauspuheenvuoro): Arvoisa herra puhemies! Nyt edustaja
Viitanen on hämmentynyt omista puheistaan. Nimittäin sanoitte, että te demarit olette sitä
mieltä, että tämä pitää huolellisesti tarkastella ja valiokunnassa perusteellisesti käsitellä, ja
9



Pöytäkirjan asiakohta PTK 4/2017 vp
viittaatte johonkin Häkämiehen — en kyllä tiedä, kumman Häkämiehen — kantaan vuo-
delta 2007. Edustaja Viitanen, tosiasia tällä hetkellä tässä salissa on se, että yksikään puo-
lue ei kannata, ei myöskään SDP, tätä kansalaisaloitetta ja sen toteuttamista. Jos täällä on
joku puolue, esimerkiksi SDP, joka kannattaa tämän kansalaisaloitteen toteuttamista, niin
kakistelkaa se ulos. Mutta tähän mennessä, kun täällä on useampi sosiaalidemokraatti ollut
äänessä, yksikään sosiaalidemokraattipuhuja ei ole ilmoittautunut tämän aloitteen kannal-
le. Sen, että pitää huolellisesti käsitellä se, että eläkeläisköyhyys on ongelma, ovat sano-
neet tässä salissa aivan kaikki. Ja silloin kun te olitte hallituksessa, ei elettäkään tämän
asiantilan korjaamiseksi.

Ensimmäinen varapuhemies Mauri Pekkarinen: Arvoisat edustajat, täällä on monen
SDP:n edustajan sormi pystyssä, mutta nyt on korkein aika antaa edustaja Gustafssonille
puheenvuoro. Edustatte samaa seurakuntaa, samaa puoluetta. Olkaa hyvä.

17.38 Jukka Gustafsson sd (vastauspuheenvuoro): Edustan Aitolahden seurakuntaa
Teiskosta.

Ensimmäinen varapuhemies Mauri Pekkarinen: Se oli aiheellinen tarkistus.

En ole vetänyt kannatustani tästä Kiljusen kansalaisaloitteesta pois, mutta kun nyt niin-
kin paljon puhuin tästä puoliväli-indeksistä, niin jokainen täällä paikalla oleva vastuulli-
nen kansanedustaja tietää, miksi puhuin. Olen puhunut siitä vuosikausia, ehkä vuosikym-
meniäkin, jotta tätä palkkapainotteisuutta asteittain voitaisiin työeläkkeissä lisätä.

Minusta ette koskaan saa kansanedustajaa, joka tekee tästä asiasta sukupolvien välisen
eriarvoisuuskysymyksen, never. Minä olen tehnyt elämäntyöni lasten ja nuorten hyväksi.
Tässä on epäkohtia, jotka toin esille, pienet työeläkkeet ensin, sitten arvioidaan se, että
mennään puoliväli-indeksiin, ja viiden ja kymmenen vuoden välein, hei, come on, ilman
muuta Suomessa arvioidaan työeläkejärjestelmän kestävyyttä, totta kai, niin on tehty aikai-
semminkin, enkä minä kuvittele, että tämä asia nyt etenee viikossa, kuukaudessa, ei ehkä
vuodessakaan. Tässä haetaan [Puhemies koputtaa] ehkä asetelmia seuraaviin hallitusohjel-
maneuvotteluihin [Puhemies koputtaa] ja sitten edetään kolmikannassa, totta kai.

Ensimmäinen varapuhemies Mauri Pekkarinen: Arvoisa edustaja, nyt on edustaja Ees-
tilällä puheenvuoro. 

17.39 Markku Eestilä kok (vastauspuheenvuoro): Arvoisa puhemies! Itse pidän tätä
aloitetta hyvänä sen takia, että on hyvä, että eduskunnassa käsitellään tämä asia, ja olen sa-
maa mieltä kuin moni muukin täällä, esimerkiksi edustaja Zyskowicz, että tämä menee
asiantuntijavaliokuntaan, jossa kuunnellaan asiantuntijoita.

Ainakin lähetekeskustelussa itse ajattelen näin, että on muutama reunaehto, joita itse
edellytän, jotta tämä ratkaisu on oikeudenmukainen. Eläkerahastojen kestävyys pitää tur-
vata. [Jukka Gustafsson: Kyllä!] Sen jälkeen pitää turvata se, että meillä on kohtuulliset
työeläkemaksut, jotta syntyy työtä ja pärjäämme viennissä. Kolmas reunaehto ainakin mi-
nun mielestäni on se, että me turvaamme myös tällä hetkellä nuorten työntekijöitten eläk-
keenmaksun osittaisen rahastoivan eläkejärjestelmän kautta. Jos tämä aloite toteuttaa nämä
10



Pöytäkirjan asiakohta PTK 4/2017 vp
kolme reunaehtoa, niin ilmeisesti se voidaan hyväksyä. Jos se ei toteuta, niin luulen, että
asiantuntijavaliokunta päätyy siihen, että aloitetta ei voida hyväksyä.

Ensimmäinen varapuhemies Mauri Pekkarinen: Jatketaan vielä hetki debattipuheen-
vuoroin.

17.40 Sami Savio ps (vastauspuheenvuoro): Arvoisa puhemies! Työeläkejärjestelmän oi-
keudenmukaisuus herättää täysin oikeutetusti keskustelua, ja siksikin on hyvä, että tämä
kansalaisaloite on nyt tuotu tänne eduskunnan käsittelyyn.

Oikeastaan koko ongelmahan tässä nyt kiertyy eläkerahastojen riittävyyden ympärille
myös tulevaisuudessa. Siten katsoisinkin, että eläkeyhtiöiden varallisuus voitaisiin saada
tuottamaan nykyistä tehokkaammin lisäämällä eläkesijoitusten osakepainoa. Nimittäin pit-
käaikaisen, yli 200 vuoden mittaisen tuottohistorian perusteella esimerkiksi yhdysvalta-
laisten osakkeiden vuotuinen reaalituotto on ollut noin 6,7 prosenttia, mikä tarkoittaa pää-
oman kaksinkertaistumista 11 vuoden välein. Tämä tuotto on siis saatavissa osakemarkki-
noilla. Sitä vastoin erityisesti nykyisillä joukkovelkakirjamarkkinoilla on vaikea päästä
edes positiiviseen tuottoon, ja nythän työeläkesijoitusten reaalinen tuottotavoite on joudut-
tu laskemaan 3 prosenttiin. On tietysti ilmiselvää, että mitä pitkäaikaisemmasta sijoituk-
sesta on kysymys, sitä [Puhemies koputtaa] suurempaa osakeriskiä on mahdollista ottaa, ja
tämä pätee erityisesti työeläkeyhtiöihin.

17.42 Tuula Haatainen sd (vastauspuheenvuoro): Arvoisa herra puhemies! Tammikuun
1. päivänä voimaan tullut eläkeuudistus on työmarkkinajärjestöjen neuvottelema, ja se on
pitkän linjan jatkumoa aiempiin eläkeuudistuksiin, joilla on pyritty tekemään työeläkejär-
jestelmästä kestävä rahoituksen suhteen ja myös oikeudenmukainen sitä saaville. Siellä on
merkittäviä parannuksia tehty: 2005 tehtiin iso uudistus, jossa muun muassa perhevapai-
den ajalta alkoi kertyä eläkettä, opiskeluajalta alkoi kertyä eläkettä ja koko työura kerryt-
tää eläkettä. No, tämä hyvä tulee tulevaisuuden eläkkeissä, muun muassa meille, sitten nä-
kymään.

Mutta se ongelma tässä eläkeläisköyhyydessä on se, että siellä on näitä pientä eläkettä
saavia, joilla ovat työurat olleet silppuisia, ja siellä on myös niitä, jotka ovat esimerkiksi
vammautuneet eli saavat työkyvyttömyyseläkettä. Näihin on oltava muut keinot käytössä
kuin indeksi, koska se ei tuo tässä ja nyt näille pientä eläkettä saaville sitä korjausta. Tästä
syystä minusta [Puhemies koputtaa] tähän köyhyysongelmaan pitää pureutua, ja siihen
SDP:n puoluekokouksen julkilausuma, päätöslauselma, nimenomaan esittää keinona, että
laaditaan [Puhemies koputtaa] eläkeläisköyhyyteen toimenpideohjelma.

17.43 Timo Heinonen kok (vastauspuheenvuoro): Arvoisa herra puhemies! On hyvä
huomata, että edelleenkään kukaan ei ole tätä aloitetta siinä muodossa kannattanut kuin se
tänne on tehty. Edustaja Gustafsson puhuu siitä kauniisti mutta ei kannata sitä, mitä tässä
esitetään, että siirrytään suoraan palkkaindeksiin. [Jukka Gustafsson: Minä olen allekirjoit-
tanut aloitteen!] On hyvä, että me olemme täällä yhtä mieltä siitä, että pitää etsiä keinoja ni-
menomaan kaikista pienimmällä toimeentuleviin taikka niihin, jotka yrittävät tulla sillä toi-
meen.

Mutta oikeastaan kysyisin, kun sosiaalidemokraateista merkittävimmissä asemassa sa-
lissa olevista on varapuheenjohtaja Marin: kun teillä oli puoluekokouksessa aloite, jossa
11



Pöytäkirjan asiakohta PTK 4/2017 vp
esitettiin, että puolue ryhtyisi ajamaan tätä entisen edustaja Kiljusen kansalaisaloitetta, niin
miten te käsittelitte tämän ja asettuiko puoluekokous kannattamaan tätä Kiljusen aloitetta?

17.44 Anneli Kiljunen sd (vastauspuheenvuoro): Arvoisa puhemies! Ensinnäkin haluan
sanoa ja muistuttaa siitä, että olemme juuri viime syksynä hyväksyneet ja käsitelleet tämän
uuden työeläkeuudistuksen, joka toi meille rakenteet ja pohjan tulevaisuuteen, ja siltä osin
olen siitä erittäin tyytyväinen.

Mutta kun äsken kysyttiin, mitä puoluekokouksessamme hyväksyttiin [Timo Heinonen:
Kysyin Marinilta!] ja miten käsiteltiin tätä edustaja Kiljusen ja muitten tekemää aloitetta,
niin siellä todettiin yksimielisesti, ilman äänestyksiä, että "puoluekokous velvoittaa puo-
luehallitusta laatimaan toimenpideohjelman eläkeläisköyhyyden vähentämiseksi ja eläke-
läisten toimeentulon turvaamiseksi kiinnittäen erityistä huomiota ikääntyneiden naisten ja
pieniä työeläkettä saavien asemaan". [Puhemies koputtaa] Siltä osin puoluekokous yhtyi
edustaja Kiljusen ja muitten tekemään aloitteeseen.

17.45 Sari Sarkomaa kok (vastauspuheenvuoro): Kunnioitettu puhemies! Tässä keskus-
telussa tästä aloitteesta, joka on erittäin tärkeä ja joka huolella täytyy käsitellä, näyttää näi-
den puheenvuorojen osalta, että olemme kaikki yksimielisiä siitä, että täällä ei ole yhtään
edustajaa eikä eduskuntaryhmää, joka tällaisenaan tätä aloitetta kannattaisi.

Kokoomuksen eduskuntaryhmän puolesta totean, että kaikkein tärkeintä on se, että me
katsomme, miten kaikkein pienituloisimpia eläkeläisiä voimme auttaa. Ja totean tässä, että
hallitus on päättänyt, että ensi vuonna takuueläkettä korotetaan, ja se on hyvä asia. Se ei
vielä ole riittävää, meidän on katsottava meidän verotusta ja erityisesti palvelumaksuja.
Vanhuspalvelulain kanssa yhtä aikaa piti tulla eläkeläisten palvelumaksuja, ikäihmisten
palvelumaksuja, koskeva lainsäädäntö, ja sitä ei olla saatu aikaiseksi. Nyt on hyvä, että
ihan lähiaikoina hallitus asettaa työryhmän, jossa katsotaan, minkälaisia maksuja ikäihmi-
set joutuvat maksamaan esimerkiksi ateriapalvelusta silloin, kun he ovat kotihoidossa.

Mutta on rehellistä nyt sanoa, edustaja Gustafsson, että eihän tämä aloite — tämä aloite,
jonka olette allekirjoittanut — auta kaikkein [Puhemies koputtaa] pienituloisimpia.

Ensimmäinen varapuhemies Mauri Pekkarinen:  Myönnän vielä vastauspuheenvuoron
ennen edustaja Gustafssonia edustajille Mäkelä, Nurminen ja Lauslahti ja sen jälkeen edus-
taja Gustafssonille. Sitten katsotaan, jatketaanko debattia vai siirrytäänkö varsinaisiin pu-
heenvuoroihin.

17.46 Jani Mäkelä ps (vastauspuheenvuoro): Arvoisa puhemies! Tästä tärkeästä aloit-
teesta keskustelu on suurelta osin yksimielistä, ja itse voin allekirjoittaa monien edustaja-
kollegoiden esittämät puheenvuorot, muun muassa koskien eläkeläisköyhyyden korjaami-
sen tärkeyttä ja sitä, että tämä aloite sinällään ei sitä eläkeläisköyhyyttä korjaa vaan siihen
tarvitaan muita toimenpiteitä. Eli sitten kun saadaan työllisyyden paranemisen kautta lisää
jakovaraa, niin sitä jakovaraa voidaan käyttää pienituloisten maksurasitusten pienentämi-
seen myös muuta kautta ja kohdistaa nämä eläkeläisiin.

Haluaisin tuoda esille sen, että eläkejärjestelmän kestokyky ja oikeudenmukaisuus niin
sukupolvien välillä kuin sisälläkin täytyy huomioida. Esimerkiksi oman ikäluokkani eläk-
keitä on leikattu yksipuolisesti elinaikakertoimen kautta hyvinkin merkittävästi. Ehkä ne
päätökset on helpompi tehdä sinne 30 vuoden päähän, kun nykyiset päättäjät eivät itse ole
12



Pöytäkirjan asiakohta PTK 4/2017 vp
niitä eläkkeitä nauttimassa, kenties on näin. Kuitenkin eläkejärjestelmään pitäisi voida
luottaa. Luottamus on keskeisin pääoma eläkejärjestelmän kannalta — luotammeko sii-
hen, että meille maksetaan ne eläkkeet myös 30 tai 40 vuoden päästä?

17.48 Ilmari Nurminen sd (vastauspuheenvuoro): Arvoisa puhemies! Nyt on tärkeätä,
kun keskustelemme tästä aloitteesta, ettei ikäihmisiä nähdä taakkana meidän yhteiskunnas-
sa. Kun on seurannut tätä keskustelua, niin mielestäni meidän ei tule hakea vastakkainaset-
telua nuorten ja nykyisten eläkeläisten välillä. Eläkejärjestelmän pitää huolehtia meidän
pienituloisista eläkeläisistä, ja myös nuoret sukupolvet haluavat tehdä työtä sen eteen, että
tähän ongelmaan puututaan. 

Olen sitä mieltä, että nyt kun aloite tulee käsittelyyn — varsinkin kun me olemme yh-
dessä tuumin halukkaita ratkaisemaan tämän eläkeläisköyhyyden ongelman — niin myös
valiokunnasta me tuomme ratkaisuja, joissa katsotaan niin takuueläkkeet kuin veroratkai-
sut kuin muut tähän vaikuttavat asiat, että tähän asiaan myös konkreettisesti puututaan, var-
sinkin kun täällä ollaan näin yhdessä tuumin samaa mieltä. Mutta uskon, että me löydäm-
me eduskunnassa ratkaisun, tai ainakin sosiaalidemokraatit tulevat esittämään vaihtoeh-
don, jolla varmistetaan nuorten ja nykyisten eläkeläisten eläketurva oikeudenmukaisesti.

17.49 Sanna Lauslahti kok (vastauspuheenvuoro): Arvoisa puhemies! Juuri näin, kuin
edellinen puhuja puhui, eli meidän tehtävämme on huolehtia siitä, että me kohtelemme rei-
lusti niin nuoria kuin vanhoja. Täällä ovat nousseet useampaan otteeseen ne kaikista hei-
koimmassa asemassa olevat eläkeläiset, takuueläkeläiset. Siltä osin meidän tulee muistaa,
että hallitus on sitoutunut nostamaan takuueläkettä vuonna 2018. Lisäksi takuueläkettä ko-
rotettiin jo aikaisemmin.

Toisaalta on kuitenkin katsottava eläkeläisten ostovoimaa kokonaisuutena, ja siihen liit-
tyvät, kuten täällä demareistakin on noussut, palvelumaksut. Tältä osin on syytä entistä tar-
kemmin miettiä niin valtiotasoisessa päätöksenteossa kuin siellä meillä kunnissa — joissa
aika moni meistä on mukana päättämässä, minkälaisia maksuja me keräämme esimerkiksi
ateriahinnoista — tarjoammeko mahdollisesti vaikka liikuntapalveluja ilmaiseksi jokaisel-
le eläkeläiselle. Silläkin tasolla me voimme tehdä paljon.

Ensimmäinen varapuhemies Mauri Pekkarinen: Edustaja Gustafsson, ja hänen puheen-
vuoronsa jälkeen myönnän vielä puheenvuorot edustajille Meri, Räsänen ja Laitinen-Peso-
la. Sen jälkeen nähdäkseni kaikki, jotka ovat pyytäneet, ovat vähintään kerran saaneet,
useat useamminkin kerran, puheenvuoron. Noiden puheenvuorojen jälkeen siirrytään var-
sinaiseen puhujalistaan.

17.50 Jukka Gustafsson sd (vastauspuheenvuoro): Arvoisa puhemies! Kansalainen Kil-
junen on julkisesti ja tilaisuuksissa, joissa olen itse ollut paikalla, aina rehellisesti todennut
sen, että tämän kansalaisaloitteen tavoite ei ole kaikkein köyhimpien kansalaisten auttami-
nen vaan tarkoitus on nyt käyttää näitä työeläkerahastojen varoja, niin kuin täällä on todet-
tu, pientä työeläkettä saavien hyväksi, ja sitten itse olen korostanut tätä puoliväli-indeksiä,
ja siitä mennään sitten eteenpäin kohti palkkaindeksiä.

Minä toistan nyt vielä edustaja Heinoselle: Olen allekirjoittanut tämän Kimmo Kiljusen
aloitteen, ja nyt käydään lähetekeskustelua, ja sieltä valiokunnasta tulee sitten mahdollises-
ti tänne saliin päätösesitys, ja katson sitten, onko se sellainen, jota voin tukea, tai sitten vas-
13



Pöytäkirjan asiakohta PTK 4/2017 vp
tustan. Mutta pidän tätä niin merkittävänä, että en minä lähetekeskustelussa tukeani vedä
pois — en tietysti.

17.52 Leena Meri ps (vastauspuheenvuoro): Arvoisa puhemies! Täällä on moni sanonut,
että olemme varsin yksimielisiä siitä, että tälle asialle pitää jotain tehdä.

Edustaja Mäkelä sanoi minusta hienosti siitäkin, luotammeko me siihen tulevaisuudes-
sa, että me kaikki saamme eläkettä. Täytyy rehellisesti sanoa, että olen itse jo vuosikausia
ajatellut, vaikka en ole vielä viittäkymmentä ja toisaalta jo senkin ikäinen, että varmastikin
voi olla tilanne, että saas nähdä, minkälaista eläkettä sitä itse aikanaan saa, mihin se maa-
ilma menee.

Täällä on myös toivottu sitä, että ei vastakkain aseteltaisi, ja se on aivan selvä asia, että ei
tule vastakkain asetella, mutta se ei poista sitä tosiasiaa, että täytyyhän meidän voida rea-
liteetit kertoa, jos tämä tällaisenaan toteutuisi, mitä se tarkoittaisi tuleville sukupolville.
Kyllä minun mielestäni faktojen perusteella pitää käydä keskustelua. [Jukka Gustafsson:
Kyllä!]

Perustuslakivaliokunnassa on tullut esille näitten säästöjen pohdinnassa se, että meillä
on myös velvollisuus huolehtia meidän talouden tasapainosta siten, ettemme syö tulevia
oikeuksia niin, että me tänä päivänä käytämme kaikki varat niin, että tulevilla sukupolvilla
ei ole enää sitä samanlaista oikeutta. Tämäkin on syytä muistaa.

17.53 Joona Räsänen sd (vastauspuheenvuoro): Arvoisa puhemies! Tärkein viesti, min-
kä eduskunta tästä asiasta voi lähettää, on oikeastaan ne kaksi asiaa, mitkä täällä ovat nous-
seet hyvin vahvasti ilmi. Yhtäältä huolehdimme siitä, että me pystymme torjumaan eläke-
läisten köyhyyttä, mikä on ongelma tällä hetkellä yhteiskunnassa, mutta yhtä tärkeänä ja
jopa, jos itseltä kysytään, vielä tärkeämpänä viestinä on se, että me huolehdimme siitä, että
näissä asioissa sukupolvien välinen oikeudenmukaisuus toteutuu viimeistä piirtoa myöten.
Kun nämä kaksi asiaa yhdistää, niin siitä päästään siihen, että sellainen lopputulos ei ole
mahdollinen, johon tällä kansalaisaloitteella tähdätään. Emme voi luvata sitä, että meni-
simme takaisin palkkapainotteiseen indeksiin, koska jos näin tekisimme, niin silloin me
söisimme tulevien sukupolvien pöydästä. Ei voi olla niin, että yhä pienenevä joukko jou-
tuu kantamaan yhä suuremman taakan, ja toivon, että tämän viestin tämä eduskunta lähet-
tää yhtenäisenä.

17.54 Jaana Laitinen-Pesola kok (vastauspuheenvuoro): Arvoisa puheenjohtaja! Palaan
vielä siihen, että todellakin aika pitkien ja hankalien neuvottelujen jälkeen eläkeuudistus
astui nyt voimaan juuri vuoden alusta. Kannattaa muistaa, että se eläkeuudistus on raken-
nettu siten, että se pidentää työuria ja turvaa tämän eläkejärjestelmän kestävyyttä. Tarkoi-
tuksena sillä on todellakin turvata kohtuulliset eläkemaksut ja turvata järkevät eläkkeet
myös tuleville sukupolville. Tällä järjestelmällä on nyt saavutettu sellainen sukupolvien
välinen eläkelupaus, joka meidän on pidettävä riippumatta näistä kansalaisaloitteista. Se,
mihin meidän pitää löytää vastaus, on nimenomaan tämä eläkeläisköyhyys, joka — kuten
täällä monta kertaa on jo todettu — ikävä kyllä ei tule ratkaistuksi tämän aloitteen avulla,
vaan siihen tarvitaan muita keinoja.

Ensimmäinen varapuhemies Mauri Pekkarinen: Siirrytään puhujalistaan.
14



Pöytäkirjan asiakohta PTK 4/2017 vp
17.55 Eeva-Johanna Eloranta sd: Arvoisa puhemies! Tapasin syksyllä yksin elävän,
kansaneläkkeellä elävän vanhan rouvan Turun torilla. Hän oli kovin hädissään kasvanei-
den lääkekulujen vuoksi. Rouvan lääkäri oli neuvonut häntä syömään vähän paremmin,
mutta itkusilmin tämä rouva kysyi minulta, että jos hän syö vähän paremmin jonain päivä-
nä, niin mitä hän sitten syö loppukuussa ja millä rahalla ostaa lääkkeet.

Nämä tilanteet ovat liian tuttuja liian monen ikäihmisen arkipäivässä. Eläkeläisistä 13
prosenttia on pienituloisia, saman verran kuin koko väestössä keskimäärin. Eläkeläisköy-
hyyttä on kuitenkin eniten yksin asuvien joukossa. Kaikkein eniten pienituloisia eläkeläi-
siä on yli 75-vuotiaiden yksin asuvien joukossa, joista joka neljäs, 25 prosenttia, on pieni-
tuloinen. Yksin asuvista naisista jopa 27 prosenttia on pienituloisia. Tilastotieto siitä, että
eläkeläisten ostovoima on keskimäärin hieman eurooppalaista keskitasoa parempi tai että
tuloerot eläkeläisten välillä ovat meillä EU:n keskitasoa pienemmät, ei pienituloisen elä-
keläisen tilanteessa paljon lohduta.

Hallitus on leikannut tänä vuonna kansaneläkeindeksiä 0,85 prosentilla ja on lisäksi jää-
dyttänyt indeksin seuraavaksi kolmeksi vuodeksi. Tämä leikkaus kohdistuu pienimpiin
etuuksiin, jotka on sidottu kansaneläkeindeksiin, esimerkiksi kansaneläkkeeseen ja eläk-
keensaajan asumistukeen. Jo viime vuonna hallitus antoi etuuksien tason laskea 0,4 pro-
senttia, kun kansaneläkeindeksi painui miinukselle. Tilanne tulee nyt siis heikkenemään,
kun hallitus on vieläpä jäädyttänyt indeksin seuraavaksi kolmeksi vuodeksi. Vaikka kus-
tannukset nousisivat, eivät esimerkiksi kansaneläkkeet nouse mukana. Tätä kaikkein pie-
nituloisimmilta leikkaamista emme me sosiaalidemokraatit voi hyväksyä.

Arvoisa puhemies! Eläkeläisköyhyys ja pienituloisuus ovat todellisia ongelmia, joihin
on löydettävä ratkaisut. Paras tapa kaikkein pienituloisimpien eläkkeensaajien aseman pa-
rantamiseksi on takuueläkkeen korottaminen ja kansaneläkkeen tason parantaminen. Myös
verotuksen keventäminen on tehokas keino parantaa toimeentuloa, vaikka tämä ei toki
kaikkein pienituloisimpia auta. Hyviä tapoja pienituloisen eläkeläisen aseman parantami-
seksi ovat myös palvelumaksujen ja maksukattojen alentaminen, lääkekorvausten tason
parantaminen, asumistuen ja eläkkeensaajan hoitotuen kehittäminen — aivan päinvastoin
siis kuin hallitus on toiminut.

SDP haluaa laatia toimenpideohjelman eläkeläisköyhyyden vähentämiseksi ja eläkeläis-
ten toimeentulon turvaamiseksi. Tässä pitää kiinnittää erityinen huomio etenkin ikäänty-
neiden naisten ja pieniä työeläkkeitä saavien asemaan, jotka ovat kaikkein suurimmassa
köyhyysriskissä. Samalla tulee selvittää vaihtoehdot kansaneläkkeen tasokorotuksen teke-
miseksi ja verotuksen kehittämiseksi sekä eläkkeensaajien asumistuen, palvelujen ja pal-
velumaksujen vaikutus.

Arvoisa puhemies! Tänään käsittelemme kansaneläkeindeksin muuttamista täydeksi an-
sioindeksiksi — siis kansalaisaloitetta tähän liittyen — siis sellaiseksi indeksiksi, että eläk-
keet noudattaisivat 100-prosenttisesti palkkojen kehitystä nykyisen 20 prosentin sijasta.
Aloitteen allekirjoitti lähes 85 000 kansalaista. On tärkeää, että käsittelemme tämän eläke-
läisiä hyvin pitkään puhuttaneen asian perusteellisesti ja selvitämme tarkkaan mahdolli-
suudet sen toteuttamiseksi. Tulee kuitenkin muistaa, että tämä aloite koskee yksinomaan
työeläkkeitä eikä työeläkeindeksin muuttaminen paranna kansaneläkettä tai takuueläkettä
saavien eli kaikkein vaikeimmassa asemassa olevien ikäihmisten tilannetta.

Maksussa olevat eläkkeet ovat pitkään olleet noin puolet suomalaisten keskipalkasta,
viime vuonna 52 prosenttia. Tulevien eläkeläisten osalta vuoden 2030 jälkeen tämä taso tu-
lee putoamaan 46 prosenttiin. Kaikki sukupolvet saavat kuitenkin enemmän eläkettä kuin
15



Pöytäkirjan asiakohta PTK 4/2017 vp
ovat maksaneet. 1940-luvulla syntyneet saavat elinaikanaan työeläkettä noin viisinkertai-
sesti maksamiinsa maksuihin nähden. Omien lasteni sukupolvi eli 1990-luvulla syntyneet
tulee saamaan vähemmän eli kaksinkertaisen määrän maksuihinsa nähden. Tulee myös
muistaa, että 1960-luvulla työikäisiä oli kahdeksankertainen määrä eläkeikäisten määrään
nähden, kun tänä päivänä työikäisiä on enää kolminkertainen määrä. Tulevaisuudessa
määrä painuu alle kahden. Tulevilla sukupolvilla, meidän lapsillamme ja heidän lapsil-
laan, siis eläkevastuita riittää. Onkin tärkeää, että eläkerahastot ovat silloin varmasti riittä-
vät.

Arvoisa puhemies! Tämä eläkeindeksialoite perustuu pitkälti siihen, että sen mukaan
eläkerahastot ovat ylirahastoineet tuleviin eläkevastuisiin nähden. Eläketurvakeskuksen
ennusteet ovat viime vuosina perustuneet 3,5 prosentin tuottoon, mutta kuitenkin rahastot
ovat tuottaneet 4 prosenttia vuosina 1996—2015 ja 4,6 prosenttia vuosina 2010—2015
sekä peräti 5,2 prosenttia vuonna 2015 eli enemmän kuin arvioitu 3,5 prosenttia. Näin ol-
len eläkerahastot ovat todellisuudessa kasvaneet arvioita enemmän.

Eläkerahastojen tuottojen taivaalla on kuitenkin tummia pilviä. Monet taloustieteilijät
ennustavat, että matalien sijoitustuottojen aikakausi muuttuu pysyväksi, uudeksi normaa-
liksi. Eläketurvakeskus onkin nyt laskenut tuotto-odotustaan 3 prosenttiin. On kuitenkin
mahdollista, että eläkerahastot eivät tuota edes niin paljon vaan esimerkiksi vain 2 prosent-
tia. Onkin tärkeää, ettei rahastoja lähdetä harkitsemattomasti purkamaan, ettei käy niin, et-
teivät rahat eläkevastuisiin riitäkään, vaan tulevia eläkkeitä joudutaan leikkaamaan tai elä-
kemaksuja reippaasti nostamaan. Tilannetta tulee toki koko ajan tarkastella ja päätöksiä
tehdä sen mukaan.

On tärkeää, että käsittelemme aloitetta täällä eduskunnassa ja meillä sosiaali- ja terveys-
valiokunnassa perusteellisesti. Meidän tulee saada selvitys siitä, mihin eläkerahastojen
tuotto-odotukset perustuvat, kuinka realistinen tuo arvioitu 3 prosentin tuotto on ja mitä sit-
ten, jos tuotot laskevat odotetusta. Toisaalta pitää pohtia myös sitä, miten toimimme oikeu-
denmukaisesti sekä nykyisten että tulevien eläkkeensaajien kannalta, jos rahastot tulevat-
kin tuottamaan arvioitua enemmän: muutetaanko eläkeindeksiä palkkapainotteisempaan
suuntaan vai lasketaanko eläkemaksuja? On myös hyvä saada selvitys siitä, miltä ennus-
teet näyttävät, jos työeläkeindeksi muutetaan nykyisestä 20—80-mallista edes jonkin ver-
ran nykyistä työeläkepainotteisemmaksi, esimerkiksi 70—30- tai puoliväli-indeksiksi.
Näistä on paljon puhuttu. Paljon puhutaan myös eläkkeensaajien ostovoiman parantumi-
sen dynaamisista vaikutuksista ostovoimaan ja kansantalouteemme. Niistä ei vielä ole saa-
tu arvioita, ja nekin on nyt syytä selvittää. Kaikkein tärkeintä on kuitenkin aloittaa heti toi-
menpideohjelman laatiminen eläkeläisköyhyyden vähentämiseksi ja eläkeläisten toimeen-
tulon turvaamiseksi. Hallituksen olisi syytä aloittaa sen laatiminen viipymättä. Jokainen
ikäihminen on ansainnut säällisen toimeentulon, jossa raha riittää hyvin sekä ruokaan että
lääkkeisiin.

18.02 Sari Sarkomaa kok: Arvoisa puhemies! Eläkejärjestelmä on todellakin tärkeä osa
hyvinvointiyhteiskuntaamme, ja siksi siitä keskustelu on erittäin tärkeää. Sosiaali- ja ter-
veysvaliokunnassa tulemme todella huolella läpikäymään tämän käsittelyssä olevan aloit-
teen, ja kiitän vielä aloitteen tekijöitä. Selvyyden vuoksi on hyvä todeta, että tässä käsitte-
lyssä olevassa aloitteessa ei käsitellä kaikkein köyhimpien eläkeläisten asemaa. Tässä elä-
kealoitteen ihan loppusivulla todetaankin, että tämä aloite ei koske köyhimpiä eläkeläisiä
ja heidän asiaansa tulee kohentaa sitten korottamalla eläkkeiden tasoa, takuueläkkeen ta-
16



Pöytäkirjan asiakohta PTK 4/2017 vp
soa ja huolehtia julkisista palveluista. Näin tämä hallitus, Sipilän hallitus, tekee. Ensi vuon-
na tulemme korottamaan takuueläkettä. Sitä korotettiin hetki sitten. Se ei missään nimessä
ole riittävä toimenpide, vaan lisää toimia tarvitaan, jotta voimme todellakin huolehtia siitä,
että kaikkein pienituloisimmat eläkeläiset tulevat toimeen. On selvyyden vuoksi hyvä sa-
noa, mistä tässä aloitteessa on kysymys.

Kokoomuksen eduskuntaryhmässä pidämme todella tärkeänä eläkejärjestelmän toimi-
vuuden ja tasapuolisuuden turvaamista. Me todellakin kunnioitamme eläkkeelle siirtynei-
den ikäluokkien tekemää työtä suomalaisen hyvinvointiyhteiskunnan rakentamiseksi, ja
haluan sanoa, että jokainen eläkeläinen ansaitsee riittävän toimeentulon.

Mutta sitten tähän aloitteeseen. Mitä tarkoittaisi, jos tämä aloite hyväksyttäisiin? Aloite
kyllä lisäisi työeläkkeellä olevien eläketuloa, mutta kuten sanoin, ei kaikkein pienimmällä
eläkkeellä olevien eikä köyhimpien eläkeläisten asemaa parantaisi. Mutta mistä tämä raha
sitten otettaisiin? Onko jossakin ylimääräinen raha? Tätä keskustelua on käyty ainakin
tuolta sosiaalidemokraattien puolelta ihan kuin jossakin olisi ylimääräinen raha. Ei, yli-
määräistä rahaa ei ole, ei edes työeläkerahastoissa. Jos tämä aloite tässä muodossa hyväk-
syttäisiin, niin silloin lasku lähetettäisiin täysimääräisenä tuleville ja jo syntymättömille
sukupolville, ja se olisi kyllä epäoikeudenmukaista, emmekä me sitä kokoomuksessa voi
hyväksyä.

On myöskin rehellisyyden nimissä sanottava ja arvioitava nykyistä työeläkelainsäädän-
töä. Yhdessähän me hyväksyimme eduskunnassa uuden työeläkelainsäädännön. Se oli mo-
nin tavoin hyvä, mutta tosiasia on se, että jo nyt nuoret joutuvat maksamaan selvästi kor-
keampia eläkemaksuja kuin aiemmat sukupolvet — tämä niin, että nuoret eivät kuitenkaan
saa suhteessa parempia eläkkeitä. Jos katsotaan vuonna 40 syntyneiden eläkemaksuja, se
on noin 10 prosenttia, ja jos katsotaan nyt työelämää aloittavilla, niin se on 25 prosenttia eli
nuoret jo nyt kantavat vastuuta.

Tuossa aloitteessa ehdotettu työeläkkeen indeksimuutos siis rahoitettaisiin purkamalla
eli syömällä nykyisiä työeläkerahastoja, mutta kuten sanoin, nuo rahastot eivät todella-
kaan ole ylimääräistä rahaa vaan ne ovat korvamerkittyjä, ne on tarkoitettu siihen, että
voimme maksaa tulevat eläkkeet. Tällä hetkellähän eläkkeistä rahoitetaan työssä olevien
työeläkemaksuilla tuommoinen kolme neljäsosaa ja loput yksi neljäsosa sitten rahoitetaan
rahastojen tuotoilla ja pääomalla, eli parhaillaan me nyt jo syömme työeläkerahastojen
pääomaa. Rahastot ovat sitä varten, että me tasaamme sitä taakkaa, sitä lupausta, että saam-
me maksettua eläkkeet, kun työssä olevia on vähemmän, yhä vähemmän suhteessa suoma-
laisiin, jotka saavat eläkettä.

Tuo aloitteen ehdottama palkkaindeksi tarkoittaisi, jos se lasketaan työntekijöiden elä-
kemaksun korottamisena, että me puhumme vähintään noin 6 prosenttiyksikön korotukses-
ta, ja tämä todellakin heikentäisi meidän maamme kilpailukykyä, vähentäisi palkansaajien
ostovoimaa. Tuota pientä kasvun värettä, jota nyt on saatu, me lähtisimme sitten pitkällä
tähtäimellä musertamaan. Haluan tässä sanoa, arvoisa puhemies, että koko meidän työelä-
kejärjestelmämme tärkein asia on se, että meillä on hyvä työllisyys, eikä millään toimilla
saa tuota työllisyyttä jarruttaa eikä siihen lyödä mitään esteitä.

Mutta, arvoisa puhemies, me olemme kokoomuksen ryhmässä valmiita käymään tämän
aloitteen todellakin huolella läpi ja sitä työtä tuossa aloitamme. Meillä on julkinen kuule-
minen, jossa kuulemme asiantuntijoita hyvin laajasti.

Mutta aivan lopuksi haluan alleviivata sitä, että eläkejärjestelmä eli se, että jokaisen su-
kupolven vuoro on olla rahoittajana ja saajana, perustuu todellakin sukupolvisopimuk-
17



Pöytäkirjan asiakohta PTK 4/2017 vp
seen. Tuo käsittelyssä oleva aloite sellaisessa muodossaan, kuin se on tuotu tänne eduskun-
taan, ikävä kyllä purkaisi tämän sukupolvisopimuksen, ja siksi sitä en itse voi kannattaa.
Sanoinkin jo, että on todella valitettavaa, että nuorten keskuudessa luotto eläkejärjestel-
määmme on heikentynyt, ja se on erittäin vakava asia. Siksi eläkejärjestelmän kestävyyttä
on jatkuvasti seurattava. Vaikka meillä on aika tuore uusi työeläkelainsäädäntö, niin mei-
dän on oltava valmiita uusiin toimenpiteisiin ja jatkuvasti arvioitava sitä, ettei meidän elä-
kejärjestelmämme ole uhattuna, jotta voimme pitää lupauksen myöskin tuleville sukupol-
ville. Pidän erittäin tärkeänä sitä, että me ylläpidämme suomalaisten nuorten uskoa tulevai-
suuteen ja myöskin meidän työeläkejärjestelmäämme, joka on aivan keskeinen osa suoma-
laista hyvinvointiyhteiskuntaa.

18.09 Timo Heinonen kok: Arvoisa herra puhemies! Olen tyytyväinen siihen, että salissa
on ollut hyvin laaja yksituumaisuus siitä, että me tarvitsemme toimia kaikista pienimmällä
toimeentulevien eläkeläisten tilanteen helpottamiseksi. Esimerkiksi sosiaalidemokraattien
ja koko eduskunnan nuorimman kansanedustajan, edustaja Nurmisen, puheenvuoroon on
helppo yhtyä. Siinä hyvällä tavalla kuvattiin sitä tilannetta, mikä suomalaisessa yhteiskun-
nassa on, ja se varmasti on ajatus, johon meidän kaikkien on helppo yhtyä. Myös edustaja
Joona Räsänen toi esille näitä näkemyksiä ja monet muut täällä salissa.

Ehkä sellainen, mikä tässä myös oli ihan hyvä, että tuli myös tämän keskustelun yhtey-
dessä esille, oli tämä, millä tavalla SDP:n puoluekokous suhtautui tähän samaan kysymyk-
seen. SDP:n puoluekokouksessahan oli suora esitys, että tätä kansalaisaloitetta 1591 pitäi-
si ryhtyä ajamaan tässä muodossa eteenpäin, ja niin kuin täällä tuotiin esille edustaja Kil-
jusen toimesta, puoluekokous ei asettunut tukemaan tätä aloitetta vaan oli nimenomaan sa-
malla linjalla kuin tässä salikeskustelussa olemme olleet vasemmalta oikeaan laitaan, että
meidän pitää etsiä ennen muuta niitä keinoja, millä puutumme kaikista pienimmällä toi-
meentuleviin. Meillä on paljon niitä, jotka tulevat huonosti toimeen tämän päivän eläkkeil-
lä. Lähes kolmasosa eläkkeensaajista on tipahtanut alle virallisen köyhyysrajan — heitä on
470 000 — ja minimieläkkeellä sinnittelee yli 100 000 suomalaista. Sinne meidän pitää
niitä panoksia nyt laittaa, jos niitä on löydettävissä.

Niin kuin edellä edustaja Sarkomaa toi esille, yhdyn myös siihen, että valiokunta tekee
perusteellisen työn etsiäkseen ratkaisuja tämän aloitteen käsittelyn yhteydessä ennen muu-
ta siihen, että voimme auttaa niitä, joiden toimeentulo [Puhemies koputtaa] on tällä hetkel-
lä erittäin heikko.

18.11 Leena Meri ps: Arvoisa puhemies! Kiitos, kaikki kansalaisaloitteen tekijät! Itse
kun liikun tuolla toreilla ja turuilla nyt ja liikuin myös silloin ennen eduskuntavaaleja, niin
tämä taitettu indeksi puhutti todella paljon ihmisiä. Nyt viime aikoina minuun ovat olleet
kasvavassa määrin yhteydessä 40—50 vuotta työelämässä olleet pienituloiset ja erityisesti
naiset, jotka puhuvat siitä, että heidän rahansa eivät riitä ja mitä he tekevät, kun eläke ei
nouse ja menot kasvavat. Tämä on todella suuri huoli.

Minusta oli tosi tärkeää näissä puheenvuoroissa tuoda esille, minkä kaikki ovat täällä
yksimielisesti todenneet, että sellaisenaan tämä kansalaisaloite ei ratkaise sitä ongelmaa,
mitä meidän pienituloisten ja siellä köyhyydessä elävien ihmisten kanssa tehdään. Heihin
meidän on panostettava entistä enemmän. Takuueläkekorotukset eivät vielä missään ta-
pauksessa riitä, ja toki me olemme tehneet pieniä muutoksia, kuten esimerkiksi sen, että
18



Pöytäkirjan asiakohta PTK 4/2017 vp
Yle-vero poistettiin 300 000 pienituloisimmalta. Mutta tietysti ymmärrän sen, että kun elät
siellä arjessa, niin eipä se paljon silloin lohduta.

Täällä on keskusteltu myös eläkerahastojen varallisuudesta ja niiden riittävyydestä. Elä-
kevarat ovat siinä 180—183 miljardia, ja ehkä nyt sitten, kun tulevat nämä tuotot, ovatko
ne 190 miljardia, niin tuolta työeläkelaitoksen sivulta katselin, että eläkevastuut kuitenkin
laskennallisesti ovat tällä hetkellä 600 miljardia euroa. Jos mietimme miesten ja naisten vä-
lisiä eroja eläkkeissä, siellä on useampien satojen eurojen ero ja naisten eläke on keskimää-
rin 66 prosenttia miesten eläkkeestä. Se on todella suuri ero, kun mietimme, että elät yksin
ja saat useamman sata euroa pienemmän eläkkeen kuin vastaavassa asemassa oleva mies.
Se on yksi asia, mihin pitäisi kiinnittää huomiota.

Tutustuin työeläkelaitoksen erilaisiin laskelmiin ja kalvoihin ja mietin sitten sitä, että jos
tämä toteutettaisiin sellaisenaan kuin tässä on todettu — mikä tietysti olisi aivan ihana asia,
eipä minulla sitä asiana vastaan mitään olisi, aivan loistava asia se olisi, koska näinhän mo-
net ovat silloin aikanaan olettaneet vuosikymmeniä sitten, kun tämä eläkejärjestelmä on
luotu, että indeksit tulevat ja se ostovoima aina säilyy — niin vuoden 2060 tienoilla —
okei, se tuntuu tällä hetkellä siltä, että no, sinne on vielä todella paljon aikaa, mitäpä me sii-
tä välittäisimme, mutta vuosikymmenet menevät aika nopeasti — Telan laskujen mukaan
tilanne olisi silloin se, että kun eläkerahastoista loppuvat varat, niin joko eläkkeitä olisi sil-
loin leikattava yksi kolmasosa tai sitten senhetkisiä eläkemaksuja pitäisi nostaa noin 10
prosenttia. Ajatelkaapa, jos nyt pitäisi yhtäkkiä maksaa 10 prosenttia lisää tai sitten joutui-
simme leikkaamaan yhden kolmasosan.

Tuossa aikaisemmin sanoin jo siitä, että tätä ei pidä ottaa vastakkainasetteluna, koska
täytyy tässä nyt kuitenkin faktoista voida puhua. Siitä olen samaa mieltä, mitä ikäihmiset
minullekin joskus tuovat esille, että he kokevat, että he ovat taakka yhteiskunnalle. Minä
taas koen, että he ovat rikkaus. Minä en ainakaan ilman omia vanhempiani ja iäkkäitä su-
kulaisiani tulisi toimeen lainkaan. He auttavat minua kaikessa ja antavat minulle erittäin
paljon viisaita neuvoja, ja haluan ehdottomasti, että meidän ikäihmisillä on hyvä vanhuus.

Olen itse miettinyt sellaista asiaa, kun työeläkelaitoksen ihmisiä tuossa tapasin — poh-
dimme myös eläkekattoa, johon minä en nyt mene tässä — ja siellä oli myös heidän laki-
miehensä ja kysyin, että onko koskaan mietitty sellaista, että jos se indeksi palautettaisiin-
kin sinne pienempiin eläkkeisiin, että tässä vaiheessa unohdettaisiin se, että varmasti pa-
rempituloisilla on paremmat oltavat — meillä tällä hetkellä esimerkiksi, kun eläkeläisten
veronkevennykset tulivat, kun se on progressiivinen prosenttitaulukko, se tietysti suosii
silloin isomman eläkkeen saavia — niin olisiko mahdollista, että sitä indeksiä ei jäädytet-
täisi siellä alemmissa tuloluokissa, ja hän sanoi, että no, eipä tämmöistä ole koskaan mie-
titty eikä koskaan ole mietitty just sitä, mitä se maksaisi.

Minä en nyt tiedä, onko valiokunnalla mahdollisuus mennä näin syvälle, mutta me voi-
simme esimerkiksi miettiä sitä, koska jo pelkkä takuueläkkeen korottaminen ei sitten pois-
ta sitä asiaa, sitä ryhmää, joka esimerkiksi minuun on yhteydessä ja joka nauttii pientä työ-
eläkettä. He eivät ole oikeutettuja takuueläkkeeseen. He saavat 1 000—1 500 euroa kuu-
kaudessa käteen, ja he kokevat, että ei tästä tule yhtään mitään, kun minulla on aina nämä
samat tulot. Tietysti meillä hinnatkin nousevat ja kaikkea tämäntyyppistä, niin että minä
pyytäisin, että valiokunta sitä miettisi.

Ihan vielä lopuksi työeläkelaitoksen laskelmista otin tämmöisen, että jos nyt tulisi 1 pro-
sentin korotus näihin työeläkkeisiin ja ajateltaisiin niin, että olisi tonnin eläke kuukaudessa
ja siitä olisi osa sitten työeläkettä ja osa kansaneläkettä elikkä työeläke olisi 670 euroa ja
19



Pöytäkirjan asiakohta PTK 4/2017 vp
kansaneläke 330 euroa, niin tämä korotus olisi sitten tähän pienempään tuloluokkaan 6,70.
Jos tämä toteutettaisiin sellaisenaan tämän kansalaisaloitteen mukaisena, niin täällä suu-
remmassa tuloluokassa eli 3 000 euron tuloluokassa se korotus olisikin sitten 30 euroa,
koska se on kokonaan työeläkettä.

Meidän täytyy hakea tähän ratkaisuja, mutta ottaen huomioon senkin, että me emme to-
siaankaan voi syödä kaikkea sitä varallisuutta sellaisenaan, haluaisin, että me pohtisimme
sitä, olisiko mahdollista, että tämä toteutettaisiin jotenkin osittain kohdennettuna. Täällä
kai moni muukin miettii erilaisia keinoja, miten se voisi olla, mutta nimenomaan kohden-
nettuna, [Jukka Gustafsson: Kyllä!] koska vaikka me puhumme takuueläkkeestä, kuten ai-
kaisemmin sanoin, niin se ei korjaa siellä 1 000-1 500:ssa pyörivien ongelmaa. Siis mi-
nuun otetaan ihan tosi paljon yhteyttä siitäkin asiasta, että se on suuri epäkohta.

Kiitän vielä kerran aloitteen tekijöitä ja kiitän kaikkia meidän ikäihmisiä, jotka ovat ol-
leet meidän tukenamme, rakentaneet tämän yhteiskunnan, ja kiitän siitä, että tämä keskus-
telu on ollut miellyttävää ja asiallista, eikä mitään vastakkainasettelua jatkossakaan tämän
asian tiimoilta toivon mukaan ole. — Kiitos.

18.18 Joona Räsänen sd: Arvoisa puhemies! Kansalaisaloite työeläkeindeksin palautta-
misesta palkkatasoindeksiksi on nyt edennyt tänne eduskunnan täysistuntoon. Tästä ai-
heesta on käyty tärkeää ja oivallista keskustelua, ja tähän keskusteluun haluan tuoda myös
nuoremman sukupolven näkökulman.

Aloitteessahan esitetään, että nykyisestä taitetusta indeksistä luovuttaisiin ja siirryttäi-
siin kokonaan palkkapainotteiseen indeksiin ja että tämä ratkaisisi eläkeläisköyhyyden on-
gelman. Tavoitehan on ehdottoman tärkeä, meillä Suomessa eläkeläisköyhyys on ongel-
ma, johon pitäisi puuttua, mutta tämän aloitteen keinot sen tavoitteen saavuttamiseksi ovat
ikävä kyllä vääriä.

Eläkeläisköyhyyttä torjuttaessa keskiöön nousevat kansaneläkkeen ja takuueläkkeen
korotukset, verotuksen keventäminen sekä palvelumaksujen ja etuisuuksien tasojen tarkas-
telu, ja näihin asioihin tarvitsemme toimenpideohjelman, jolla pystymme näihin ongel-
miin puuttumaan. Keskustelussa sitten indeksistä on varmaan rehellistä todeta, että mikäli
pienimpiä työeläkkeitä nauttivien tilannetta halutaan helpottaa, silloin keskusteltaisiin jos-
tain muusta kuin siitä, että palaisimme täysin palkkapainotteiseen indeksitarkasteluun.

Jos tämä kansalaisaloite hyväksyttäisiin, se johtaisi kauaskantoisiin seurauksiin, jotka
tuntuisivat eläkejärjestelmässämme vielä vuosikymmenien päästä. Siksi ei ole mikään ih-
me, että lähes kaikki eläkejärjestelmän asiantuntijat ovat tyrmänneet tämän aloitteen, kos-
ka niinhän kävisi, että ennen vuotta 1970 syntyneet tästä hyötyisivät ja sen jälkeen synty-
neet sen maksaisivat.

Puhuttaessa suomalaisesta eläkejärjestelmästä on keskeistä huomioida sukupolvien vä-
linen oikeudenmukaisuus. Nuoret ovat kaikkien arvioiden mukaan astumassa taloudelli-
sesti ja sosiaalisesti epävarmempaan maailmaan kuin edeltäjänsä. Eri selvitykset ovat
osoittaneet, että niin sanottu Y-sukupolvi on jäämässä ensimmäisenä sukupolvena histo-
riassa edeltäjäänsä köyhemmäksi. Samalla kuitenkin todetaan, että nuoremman polven
taakka ikääntymisestä johtuvista kustannuksista tulee kasvamaan. Tähän yhtälöön on enää
vaikea mahduttaa vielä suurempaa maksutaakkaa eläkkeistä. Nykyinen järjestelmä, jonka
osana taitettu indeksi on, takaa sellaisen kestävän kehityksen, joka turvaa myös nuorten
eläkkeet. Kansalaisaloitteen mukainen paluu palkkaindeksiin olisi jyrkästi ristiriidassa su-
kupolvien välisen oikeudenmukaisuuden näkökulmasta.
20



Pöytäkirjan asiakohta PTK 4/2017 vp
Aloitteen ehkä keskeisin ongelma liittyykin siihen, että siinä ei oteta huomioon työelä-
kemaksujen kehitystä. Eläkemaksut ovat nousseet 90-luvun jälkeen yli kolmanneksen. Ero
on merkittävä nykyisten eläkeläisten aikoinaan työelämässä maksamien eläkemenojen ja
niiden maksujen välillä, joita tällä hetkellä työelämässä olevat maksavat.

Toinen ongelma liittyy siihen, että Tilastokeskuksen mukaan nuorten, alle 25-vuotiai-
den mediaanitulot ovat pudonneet 6 prosenttiyksikköä vuosien 2010—2014 aikana ja sa-
maan aikaan eläkeläisten mediaanitulot ovat vastaavasti nousseet selvästi. Tämä ei tarkoi-
ta, etteikö eläkeläisillä olisi tiukkaa, mutta tämä vain kertoo sen tilanteen, missä me suku-
polvinäkökulmasta olemme. Ja kun nyt todella tähän laitetaan vielä eläkemaksujen vaiku-
tus, tulemme siihen pisteeseen, että nuorempi ikäluokka maksaa pienenevistä tuloista suu-
rempaa eläkevelkaa. Jokainen ymmärtää, että tämä yhtälö on aika haastava. Ja jos tällä
aloitteella mentäisiin, nuorempien polvien eläkemaksuja pitäisi nostaa vielä 6 prosenttiyk-
siköllä — tai vastaavasti leikata tulevaisuudessa eläkkeitä. En usko, että kukaan tässä sa-
lissa kannattaa kumpaakaan vaihtoehtoa.

Uskon, että nuorempikin sukupolvi on jatkossakin valmis maksamaan ikäihmisten tur-
vatusta vanhuudesta ja eläkkeensaajien eläkkeistä oman osansa, mutta tämän kaiken on ta-
pahduttava oikeudenmukaisesti. Kohtuutonta taakkaa ei voi kasata jo entuudestaan epävar-
muudessa eläville nuorille. Kun tämän kansalaisaloitteen allekirjoittajat ovat monesti to-
denneet, että he vetävät kannatuksensa pois aloitteelta, jos se on nuorten etujen vastainen,
niin faktojen valossa tämän olisi pitänyt jo tapahtua. Toivon, että sen sijaan, että keskuste-
lemme tästä paluusta täysin palkkapainotteiseen indeksiin, keskitymme keskustelemaan
niistä toimenpiteistä, joilla oikeasti voimme puuttua eläkeläisköyhyyteen ja näin ollen pa-
rantaa myös pienituloisten eläkeläisten asemaa.

18.24 Niilo Keränen kesk: Herra puhemies! Kun kansalaisaloitetta käsitellään, niin sii-
hen pitää suhtautua aina kunnioittavasti. Suuren aloitteen tekemiseen menee aikaa, ja siinä
on etsitty hyvinkin tarkkoja faktoja, tehty laskelmia, joissa lähdetään samoista luvuista,
mistä täälläkin on lähdetty, mutta päädytty vähän toisentyyppisiinkin johtopäätöksiin.
Mutta joka tapauksessa on hyvä, että on tällä tavalla kiinnitetty huomiota tärkeään asiaan
eli eläkeläisten asemaan ja eläkeläisköyhyyteen.

Minä en kuitenkaan voi olla tätä aloitetta kannattamassa, vaikka Kimmo Kiljunen onkin
vanha šakkikaverini täältä eduskunnasta vuosituhannen vaihteesta. Kimmo varmaan muis-
taa, että meillä oli kolmaskin šakkikaveri, mutta hänen kohtalokseen koitui linna, tuo Pre-
sidentinlinna.

Arvoisa puhemies! Miksi tätä aloitetta en kannata? Sitä perustellaan muun muassa pie-
nillä eläkkeillä, mutta tämän aloitteen mukainen indeksimuutoshan ei vaikuta todellakaan
yhtään kaikkein pienimpiä eläkkeitä saaviin eli kansaneläkeläisiin ja takuueläkeläisiin, ku-
ten täällä on moneen kertaan todettu. Näistä voi vielä ottaa esille sellaisen yksityiskohdan,
että jos kansaneläkkeellä oleva muuttaa Ruotsiin esimerkiksi ollakseen lähellä lapsiansa,
niin Ruotsissa hän ei saa edes sitä takuueläkettä vaan sen pelkän kansaneläkkeen.

Toinen ehdotuksen ongelma on siellä tulevaisuudessa, ja siitäkin täällä on jo monessa
puheenvuorossa puhuttu. Jos ehdotuksen mukainen indeksi otettaisiin käyttöön, nykyisten
työeläkkeensaajien eläkkeet paranisivat toki jonkin verran muutamien vuosien kuluessa
vielä, mutta entäpä lastemme ja lastenlastemme? Minunkin vanhin lapseni on jäämässä jo
reilun 20 vuoden kuluttua eläkkeelle. Mikähän hänen eläkkeensä olisi? Ja kun pannaan vie-
lä seuraavat 20 vuotta, niin minun ensimmäinen lapsenlapseni on jäämässä eläkkeelle. Mi-
21



Pöytäkirjan asiakohta PTK 4/2017 vp
kähän hänen eläkkeensä mahdollisesti olisi? Heidän maailmansa ei ole samanlainen kuin
meidän maailmamme on ollut, että työtä on ollut ja vakituinen työpaikka ja vakituinen tu-
lo, ja nyt minulla on hyvä eläke, enkä minä tähän oikeastaan sitä indeksikorotusta kaipaa-
kaan. Tulevat sukupolvet elävät pätkätöitten varassa ja kenties ovat pitkiäkin aikoja välillä
työttöminä. Miten se vielä vaikuttaa heidän eläkkeeseensä tämän mahdollisen indeksimuu-
toksen lisäksi?

Jos näitä tulevien eläkkeitten turvana olevia eläkerahastoja ruvetaan syömään näinä päi-
vinä pois, niin tämä minun 20 vuoden päästä eläkkeelle jäävä poikani tulee saamaan sel-
västi pienempää eläkettä verrattuna hänen nykytuloihinsa kuin mitä minä olen saanut ja
meidän lapsiemme lapset maksavat suurempia eläkemaksuja. Onko meidän tarkoitus hom-
mata kurjuuteen nämä lapsemme? Eihän suomalainen perinne ole suinkaan se, että lapsil-
lemme toivotaan huonompaa elämää kuin itselle. Eikö suomalainen perinne ole se, että me
toivomme lapsillemme ja lapsenlapsillemme aina parempaa kuin itsellemme?

Arvoisa puhemies! Työeläkelaitosten laskelmien mukaan työeläkkeiden taso tulee ny-
kyisillä säännöillä olemaan tulevien vuosikymmenten ajan 45—46 prosenttia vastaavasta
palkkatasosta. Se on kohtuullisen hyvä.

18.29 Merja Mäkisalo-Ropponen sd: Arvoisa puhemies! Täällä on käyty tänään hyvää
ja asiallista keskustelua tästä tärkeästä asiasta. Kiitos kaikille paikalla oleville keskusteli-
joille. Tämmöistä keskustelua täällä saisi useamminkin olla.

Olen iloinen, että kaikki täällä salissa ovat myös myöntäneet eläkeläisköyhyyden ole-
van vakava, ja minun mielestäni se on jopa häpeällinen ongelma yhteiskunnassamme. Mi-
nusta on häpeällistä, että ikäihmisiä näkee yhä enemmän myös leipäjonoissa ja rahat eivät
siis riitä edes ruokaan tai sitten ihminen joutuu valitsemaan jopa ruuan tai lääkkeiden vä-
lillä. Olen monelle pienituloiselle eläkeläiselle joutunut jo tämän talven aikana sanomaan,
että heillä on oikeus toimeentulotukeen, mutta he kokevat toimeentulotuen hakemisen niin
nöyryyttävänä, että mieluummin tinkivät arjen menoistaan. Tämä on nyt yhteiskuntamme
suurimpia ongelmia ja se iso häpeäpilkku.

Arvoisa puhemies! Tämä aloite on kyllä hyvä ja arvokas, ja toivon, tai oikeastaan minä
uskon, että valiokunnassa paneudutaan tähän aloitteeseen huolellisesti, ja kun kuulin, että
tästä on myöskin avoin kuuleminen tulossa, niin ajattelin, että on erittäin hyvä idea laajen-
taa tätä keskustelua myöskin laajemmalle. Eläkeläisköyhyyden vähentämisen toimenpide-
ohjelma on enemmän kuin tarpeellinen. Kaikki mahdolliset keinot on otettava tarkaste-
luun, ja tässä tarkastelussa myös pienellä työeläkkeellä olevien tilanteen helpottamiseksi
on löydettävä ratkaisuja.

18.31 Hanna Sarkkinen vas: Arvoisa puhemies! Eläkeläisköyhyys on suuri ongelma,
jonka ääreen eduskunnan tulee pysähtyä. Suomea rakentaneet ikäluokat ansaitsevat talou-
dellisesti turvatut eläkevuodet. Toisaalta samaan aikaan kuin eläkeläisköyhyydestä on tul-
lut yhä laajempi ongelma, on suurituloisten eläkeläisten joukko viime vuosina kasvanut.
Eläkeläisten eriarvoisuus siis lisääntyy, mikä tulisi huomioida eläkejärjestelmää tarkastel-
taessa.

Aloitteessa esitetty hinta- ja palkkasidonnaisuuksien muutos työeläkkeiden indeksitar-
kastelussa ei näitä ongelmia poista. Prosenttikorotukset lisäävät tuloeroja eivätkä niitä ka-
venna. Mitä suurempi on eläke, sitä suurempi on myös korotus. Köyhimmille eläkeläisille
tämä kansalaisaloite ei anna mitään eikä paranna heidän asemaansa. Suuria eläkkeitä naut-
22



Pöytäkirjan asiakohta PTK 4/2017 vp
tiville tämä aloite sen sijaan antaisi paljon. Aloite myös kasvattaisi nais- ja mieseläkeläis-
ten jo ennestään suuria tuloeroja.

Eläkeläisköyhyyden vähentämiseksi ja eläkeläisten tuloerojen kaventamiseksi olennai-
sinta on korottaa kansaneläkettä ja takuueläkettä ja lieventää kansaneläkkeen ja työeläk-
keen leikkaantumispintaa, jolloin voitaisiin auttaa pieniä työeläkkeitä saavia. Lisäksi kan-
saneläkkeen puolisovähennyksestä tulisi luopua.

Vasemmistoliitto on laatinut toimenpideohjelman eläkeläisköyhyyden vähentämiseksi
ja tuloerojen kaventamiseksi ja tarjoamme sitä käyttöön muillekin.

Eläkkeen lisäksi myös muun muassa asumisen hinta, lääke- ja matkakorvausten taso
sekä sosiaali- ja terveydenhuollon asiakasmaksut vaikuttavat eläkeläisten toimeentuloon.
Nykyhallitus on leikannut kansaneläkkeestä ja lääke- ja matkakorvauksista ja korottanut
palvelumaksuja. Tämä vaikeuttaa etenkin paljon sairastavien vanhuuseläkeläisten asemaa.

Arvoisa puhemies! Eläkeläisten toimeentuloa pitää parantaa. Kansalaisaloitteessa esi-
tettyyn indeksiin liittyy kuitenkin ongelmia, joiden vuoksi sitä ei sellaisenaan voi kannat-
taa. Esitetty palkkaindeksi lisäisi eläkeläisten tuloeroja eikä auttaisi pienituloisimpia. Li-
säksi se vaarantaisi eläkejärjestelmän kestävyyden. Työeläkerahastot ovat suuret, mutta
niin ovat eläkevastuutkin. Ilman rahastoja ja niiden tuottoja olisivat työeläkemaksut huo-
mattavasti suuremmat. Eläkemaksut eivät ole enää viime vuosina riittäneet eläkkeisiin, ja
erotus katetaan sijoitusvaroista. Eläketurvakeskuksen viranomaislaskelmien mukaan kan-
salaisaloitteessa esitettyyn palkkaindeksiin siirtyminen tarkoittaisi joko eläkerahastojen
tyhjentymistä tai eläkemaksujen reilua korottamista. Jos muutos rahoitettaisiin rahastoja
purkamalla, hupenisivat ne kokonaan reilussa 40 vuodessa, ja tämän jälkeen kaikki eläk-
keet pitäisi kokonaisuudessaan kattaa kulloinkin työssä käyvien ja työnantajien eläkemak-
suista, mikä tarkoittaisi TyEL-maksujen nostoa arviolta 35 prosenttiin nykyisestä 24,4 pro-
sentista tai eläketurvan tasosta tinkimistä. Tämä ei olisi reilua työssä oleville ja tuleville
eläkeläisille. Työeläkemaksut ovat jo nyt reilusti suuremmat kuin aiempina vuosikymme-
ninä. Lisäkorotukset heikentäisivät työllisyyttä ja tekisivät ison loven palkansaajien kuk-
karoon. Se taas aiheuttaisi painetta laskea verotusta ja sitä kautta leikata julkisia palveluita.

Arvoisa puhemies! Kulloinkin työssä olevat maksavat valtaosan kulloinkin eläkkeellä
olevien eläkkeistä, sillä rahastoista maksetaan vain osa kulloisistakin työeläkkeistä. On
huomattava, että työeläkemaksujen maksajien ja eläkkeensaajien välinen suhde on muut-
tunut oleellisesti. Kun työeläkejärjestelmä 1960-luvulla luotiin, jokaista eläkeläistä koh-
den oli 8 työntekijää. Nyt suhdeluku on 3, ja vuoteen 2060 mennessä määrän arvioidaan
kutistuvan 2:een. Tätä seikkaa ei voi jättää huomiotta, kun tarkastellaan eläkejärjestelmän
kestävyyttä.

Arvoisa puhemies! Eduskunnan tehtävä on kehittää eläkejärjestelmää niin, että se tur-
vaa kohtuullisen ja oikeudenmukaisen eläkkeen nyt ja tulevaisuudessa ilman kohtuutonta
taloudellista rasitetta työntekijöille tai julkistaloudelle. Mikäli eläkerahastojen kehitys ja
työllisyyskehitys osoittautuvat ennakoitua myönteisemmäksi, on eläkevarojen paisuttami-
sen sijaan parempi kasvattaa työeläkkeitä ja pienentää työeläkemaksuja. Eläkerahastojen
paisuttaminen ei ole mikään itseisarvo. Työssä olevien määrän vähentymisen ja sijoitus-
tuottojen epävarmuuden takia näin ei kuitenkaan välttämättä käy, ja meidän on kehitettävä
eläkejärjestelmää varovaisuusperiaatteella, jotta myös tulevat eläkevastuut voidaan turva-
ta. Toivon kuitenkin, että valiokuntakäsittelyssä arvioidaan tämä rahastojen tilanne erit-
täin tarkasti.
23



Pöytäkirjan asiakohta PTK 4/2017 vp
Arvoisa puhemies! Tarvitsisimme kuitenkin uudenlaista, reilumpaa indeksiä, työelä-
keindeksiä, jossa pienet työeläkkeet kasvaisivat nopeammin kuin suuret. Eläkkeensaajien
Keskusliiton hahmottelema työeläkkeiden indeksimalli on mielenkiintoinen aloite. EKL:n
ehdotuksessa tuloeroja kaventava työeläkkeiden indeksikorotusmalli koostuu kiinteästä
prosenttitarkistuksesta ja sen päälle tulevasta kiinteästä euromääräisestä osasta. Osittain
europerusteinen korotusmalli hyödyttäisi pieniä työeläkkeitä saavia enemmän kuin pelkkä
prosenttikorotuslinja, joka hyödyttää eniten kaikista suurituloisimpia. EKL:n esitys ei hei-
dän oman arvionsa mukaan myöskään vaarantaisi työeläkejärjestelmän kestävyyttä ja tu-
levien eläkkeiden rahoitusta, joten sitä on tutkittava tarkoin.

Arvoisa puhemies! Toivon todella, että eduskunnasta löytyy jaettu tahtotila vähentää ja
poistaa eläkeläisköyhyyttä. Ainakin tänään tässä salissa se tahtotila on ilmentynyt, mutta
tarvitaan myös toimia. Valitettavasti nykyhallitus on leikannut kansaneläkkeitä ja muuten-
kin heikentänyt pienituloisten eläkeläisten toimeentuloa, mikä ei kyllä ole tämän linjan
mukaista, mutta toivottavasti sävel nyt muuttuu. Toivon, että valiokuntakäsittelyssä poh-
ditaan keinoja vähentää eläkeläisköyhyyttä, rakentaa vakaata eläkejärjestelmää ja kehittää
työeläkeindeksiä nykyistä reilummaksi pienten työeläkkeiden kannalta.

18.38 Sanna Lauslahti kok: Arvoisa puhemies! Mietin tässä, mihin väliin laitan. Kun
meillä on täällä ollut nuoren polven puheenvuoroja ja sitten meillä on ollut vähän, voi sa-
noa, vanhemman polven puheenvuoroja, niin mietin, että olen varmaan siellä keskellä, kun
on parikymmentä vuotta tuonne eläkeikään vielä jäljellä. Samoin kuin täällä muutama
muukin on miettinyt, kyllä sitä aina pohtii, pääseekö sitä eläkkeelle vai miten sitä tulee
käymään. Mutta toivottavasti me pystymme tekemään semmoista politiikkaa, että meillä
jokaisella on mahdollisuus kohtuulliseen eläkkeeseen silloin, kun sitten siihen pääsee.

Ensinnäkin kiitoksia kansalaisaloitteen tekijöille. Olette nostaneet aloitteella eläkeläis-
ten asiat vahvasti esille. Enpä muista, milloin olisi näin paljon puhuttu eläkeläisten toi-
meentulosta ja eläkkeiden muodostumisesta. En usko, että meistä monikaan olisi ilman tätä
keskustelua päässyt perehtymään siihen, millä tavalla meidän eläkejärjestelmä toimii.

Voisi sanoa, että keskustelu eläkkeistä ja niiden määräytymisestä on meidän jokaisen
asia, niin nuoren kuin vanhempaan ikään ehtineen. Selvää on, että eläkeläiset ovat eläk-
keensä ansainneet, elämänsä ansiotyötä tehneet. Moni eläkkeellä olevista on aloittanut, voi
sanoa, työpolkunsa jo varhain, osa suoraan kansakoulusta juuri murrosikään päässeenä tai
sen juuri ohittaneena. Monella ei siihen aikaan mitään eläkettä kertynyt, ja siltä osin sitä ei
näy siellä rahastoissakaan. Me tulevat eläkeläiset voimme olla kiitollisia siitä työstä, jolla
Suomi on tullut siksi Suomeksi, jonka me tänä päivänä jokainen arkipäivä kohtaamme.

Kysymykseen siitä, minkälaisessa roolissa meidän eläkeläiset ovat, voi sanoa, että elä-
keläiset ovat monella tapaa kansantulon kasvattajia, kuten aloitteen tekijät ovat todenneet:
voimavaroja. Voimme nähdä eläkeläiset kuluttajina, vapaaehtoistyön tekijöinä, omaishoi-
tajina ja lastenlapsien hoitoapuna. Juuri siksi kansalaisaloitteen käsittelyssä ei tule tehdä
vastakkainasettelua nuorten ja vanhojen välillä. Meidän tehtävämme on pohtia, millä me
pystymme luomaan keskustelupohjan ja analyysipohjan, jossa me takaamme sukupolvien
välisen tasapuolisen kohtelun ja myös eläkejärjestelmän kestävyyden pitkällä aikajänteel-
lä.

Kokoomuksessa olemme nähneet hyvin tärkeänä eläkeläisten asiat ja varsinkin ostovoi-
man vahvistamisen. Haluamme, että jokainen tulee eläkkeellä toimeen. Olemme osaltam-
me keskittyneet myös niihin keinoihin, jotka ovat olleet kohtuullisenkin nopeasti toimeen-
24



Pöytäkirjan asiakohta PTK 4/2017 vp
pantavissa poliittisessa päätöksenteossa. Hallitus on esimerkiksi kiinnittänyt huomiota elä-
keläisten verotukseen. Juuri tänä vuonna on hallitus keventänyt runsaat 100 miljoonaa eu-
roa eläkeläisten verotusta ja samoin aiemmin korottanut takuueläkettä. Lisäksi takuuelä-
kettä tullaan korottamaan uudelleen vuonna 2018, jolloin voidaan sanoa, että se on osal-
tansa hallitukselta tuleva ratkaisu eläkeläisköyhyyteen. Voidaan tietenkin sanoa, että
tämäkään ei varmasti riitä, koska kuten täällä useissa puheenvuoroissa on tuotu esille, elä-
keläisiin kohdistuvat monilla lääkekulut, joita on nostettu. Se on ihan selvää, siitä ei päästä
mihinkään. Mutta toisaalta meillä on myöskin kuntatasolla olevat maksut, joihin me, jokai-
nen kuntapäättäjä, voimme olla vaikuttamassa. Tulevassa maakuntauudistuksessa ja myös
tulevissa kunnissa on tärkeää, että myöskin eläkeläiset eri tuloluokissa pystyvät käyttä-
mään palveluita ja osallistumaan aktiivisesti erilaisiin kuntienkin järjestämiin vapaa-ajan
toimintoihin.

Entäs sitten eläkkeet ja niiden kehittyminen? Myöskin nykyinen eläkeindeksi on osal-
tansa hyvä. Se seuraa hyvinkin vahvasti ostovoiman kehittymistä, vaikkakaan se ei katso
niinkään vahvasti sitä, millä tavalla palkkataso tulee. Käytännössä ostovoima tulee turvat-
tua kohtuullisen hyvin nykyisessä eläkeindeksin laskentamallissa.

Yksi asia, joka on syytä tässäkin istunnossa nostaa esille: Kun tuossa parisen vuotta sit-
ten työeläkeindeksejä leikattiin, niin selvää on, että tätä ei tule tehdä uudestaan. Tulee an-
taa jatkossa täysimääräisesti ne eläkeindeksien korotukset, jotka meidän työeläkettä ansait-
seville kuuluvatkin.

Toisaalta, jos me ottaisimme käyttöön aloitteen mukaisen korjauksen indekseihin, mi-
hin se johtaisi? Jo tänä päivänä sukupolvien välillä on epäreilu tilanne: eläkkeen tuotto
vuonna 1945 syntyneillä on 5 prosenttia, kun se 95 syntyneillä on 2,2 prosenttia. Jos hy-
väksyisimme aloitteen, niin voisimme todeta, että sukupolvien välinen kuilu [Puhemies
koputtaa] kasvaisi entisestään.

Selvää on, että eläkeyhtiöiden läpinäkyvyyttä ja avoimuutta tulee lisätä ja tulee tehdä
selvitys siitä, millä tavalla voisimme saada eläkeläiset mukaan eläkeyhtiöiden hallintoneu-
vostoihin.

Kiitoksia aloitteen tekijöille ja tästä erinomaisesta, hyvästä keskustelusta. Tästä on hyvä
jatkaa, ja toivoakseni saamme erinomaisen, analyyttisen käsittelyn myöskin valiokunnas-
sa.

18.43 Satu Hassi vihr: Arvoisa puhemies! Olen täyttänyt 65, ja tässä asiassa minun ei tar-
vitse ketään mielistellä.

On hyvä asia, että tämä aloite on nyt nostanut esille pienituloiset eläkeläiset, sen, että ai-
van liian moni eläkeläisistä joutuu sinnittelemään aivan liian pienillä tuloilla, miettimään
esimerkiksi, ostaako kunnollista ruokaa vai lääkkeitä. Mutta kuten monet kollegat ovat jo
todenneet, pienituloisten eläkeläisten asiaa tällä aloitteella ei lainkaan auteta. Toivottavas-
ti nyt tässä keskustelussa esille tuodut asiat ja myös SDP:n hiljattain pitämän puolueko-
kouksen kannanotto siitä, että pitää laatia toimintaohjelma eläkeläisköyhyyden voittami-
seksi, nyt saavat tuulta purjeisiinsa.

Kuten jo moni on todennut, tämä aloite hyödyttäisi kaikkein eniten suurituloisimpia ja
se tyhjentäisi eläkerahastot suurin piirtein siinä vaiheessa, kun oma ikäpolveni ja meitä
vanhemmat ovat haudassa. Nuoremmat joutuisivat joko pärjäämään vanhuutensa ilman
eläkettä tai sitten maksamaan vieläkin suurempia eläkemaksuja kuin nyt. Tässä keskuste-
lussahan esimerkiksi edustaja Eloranta jo toi esille sen, että suunnilleen oma ikäpolveni eli
25



Pöytäkirjan asiakohta PTK 4/2017 vp
siinä vuoden 50 paikkeilla syntyneet tulevat keskimäärin saamaan eläkkeinä noin kolmin-
kertaisen rahan verrattuna siihen, mitä olemme työikämme aikana maksaneet eläkkeitä,
mutta nykylainsäädännön mukaan nykyisten kolme—nelikymppisten ikäluokat tulevat
saamaan eläkkeinä noin kaksinkertaisen määrän verrattuna maksamiinsa eläkemaksuihin.
Jos tämä aloite toteutuisi, tämä ero kärjistyisi vielä entisestään.

Yksi asia, jota tässä keskustelussa ei ole lainkaan mainittu, on se, että sen jälkeen, kun
Suomen työeläkejärjestelmä pantiin alulle ja luotiin se alkuperäinen malli, eliniänodote on
kasvanut voimakkaasti. On sinänsä tietysti helppoa pyrkiä hankkimaan kannatusta eläke-
läisiltä kertomalla, että eläkeläisiä on petetty, kun eläkeindeksi on muutettu vuosien var-
rella epäedullisemmaksi. Mutta se, mitä me olemme saaneet, mitä ei silloin aikoinaan 60—
70-luvuilla lainkaan luvattu mutta minkä me olemme saaneet, on pitempi elämä. Miesten
eliniänodote nyt on lähes 20 vuotta pitempi kuin se oli 60-luvulla ja naistenkin reilusti yli
10 vuotta pitempi, ja minusta se on oikein hyvä diili. Minä ainakin pidän hyvänä asiana si-
tä, että keskimäärin elämme pidempään, vaikka sitten eläkeindeksi ei olisikaan yhtä ante-
lias kuin silloin alun perin laskettiin, mihin olisi mahdollisuus.

Eli kaiken kaikkiaan toivoisin, että eläkekeskustelussa myös me vähän jo iäkkäämmät
muistaisimme sukupolvien välisen oikeudenmukaisuuden. Esimerkiksi edustaja Joona Rä-
säsen puheenvuoroon voin yhtyä suurin piirtein kokonaan, samaten olin hyvin ilahtunut
siitä, kun edustaja Niilo Keränen totesi, että suomalaiseen ajatteluun on kuulunut, että me
pyrimme siihen, että lapsille ja lastenlapsille taataan parempi elämä kuin mitä me olemme
itse saaneet. Tämän pitäisi olla myöskin eläkekeskustelun johtotähti.

18.48 Toimi Kankaanniemi ps: Arvoisa herra puhemies! Vielä kerran lämpimät kiitok-
set siitä, että tämä aloite on tehty. Se todella ansaitsee perusteellisen käsittelyn, ja uskon,
että valiokunta, ainakin sosiaali- ja terveysvaliokunta ja mahdollisesti muutkin, jotka tätä
käsittelevät, näin myös tekevät. Asia on äärettömän tärkeä.

Historiasta hieman voidaan muistella: 60-luvulla, kun työeläkejärjestelmä luotiin, oli
100 prosentin palkkasidonnaisuus indeksissä, ja sitten 70-luvulla mentiin 50—50-tasoon ja
90-luvulla ja 2000-luvun alussa vaiheittain sitten pysyvästi 80—20-tasoon, eli palkkojen
osuus vain 20 prosenttia. Voidaan tietysti sanoa, että eläke on siirrettyä palkanmaksua, ja
siinä suhteessa olisi loogisesti peruste sille, että se seuraisi palkkakehitystä. Mutta 70-lu-
vulla todettiin, että se johtaa aivan mahdottomiin, kun eläke nousi paljon nopeammin kuin
palkat. Ja tässä tilanteessa nyt ollaan. Aloitteen alullepanija oli silloin täällä eduskunnassa,
ja nyt hän ajaa sitten sitä paluuta sinne 60-luvulle. Joskus on hyvä tietysti katsoa sinne taak-
sepäin.

Tästä asiastahan olen itsekin varmaan sekä lainmuutosten yhteydessä että erilaisina pon-
sina äänestänyt kymmenisen kertaa täällä eduskunnassa tämän kolmisenkymmenen vuo-
den aikana ja aina tietysti hävinnyt, ja edustaja Gustafsson on ollut minun kanssani samaa
mieltä, eläkeläisten puolella, mutta nyt ollaan tässä tilanteessa. Kun te olette olleet halli-
tuksessa, niin ette ole korjanneet, ja nyt, kun perussuomalaiset ovat hallituksessa, asia ei
ole hallitusohjelmassa, ja uskon, että kun hallitusohjelmassa ei tätä ole, niin ei tätä nyt tällä
kaudella varmaan hallitus toteuta, mutta toivo onkin pantava sitten seuraavaan hallituk-
seen, jossa jopa saattavat sosiaalidemokraatit olla mukana. Siksi erityisen suurella mielen-
kiinnolla olen kuunnellut sosiaalidemokraattien puheita tästä aloitteesta ja ihmetellyt vä-
hän sitä, että irtisanoutumisia on ollut johtavassa määrin. Mutta odotellaan sinne.
26



Pöytäkirjan asiakohta PTK 4/2017 vp
Toisaalta lohdutan eläkeläisiä sillä, että nyt, kun elämme kiky-sopimuksen aikaa, palkat
eivät tällä hetkellä nouse, päinvastoin ne jopa vähän saattavat alentua — mutta hinnat nou-
sevat, eli nykyinen indeksi 80—20 onkin eläkeläisille edullisempi kuin olisi tämä puhdas
palkkaindeksi, jota aloitteessa valitettavasti esitetään. Siihen ei varmasti kukaan ole me-
nossa, ei edes edustaja Gustafsson. Hänkin puhui, että 10 prosenttiyksikön vuosivauhtia
mentäisiin 50—50:een, ja minustakin se olisi hyvä, harkinnanarvoinen. [Jukka Gustafs-
son: Ja siitä eteenpäin sitten!] — No, silloin on tietysti mahdollista katsoa kolmen neljän
vuoden kuluttua, missä tilanteessa ollaan ja mikä on rahastojen määrä, onko tullut pörssi-
romahdus, joka olisi vienyt eläkeyhtiöiltä pääomat pakkaselle tai ainakin hyvin suureksi
osaksi. Esimerkiksi presidentti Trump voi saada aikaan jotakin sellaista, mikä näkyy osa-
kekursseissa hyvinkin voimakkaasti, ja eläkeyhtiöt ovat silloin aika suurissa vaikeuksissa,
niin kuin olivat 2008—2009, jolloin käsittelimme niiden vakavaraisuussäädöstenkin lie-
ventämistä, koska arvot menivät niinkin alas, että nämä rajat tulivat vastaan.

Se, onko eläkeyhtiöillä ja eri eläkerahastoilla varaa maksaa tämä kovempi, korkeampi
indeksi, paremman indeksin mukainen eläke, on mielenkiintoinen kysymys, ja siitä on
kahdenlaisia ajatuksia. Eläkejärjestelmän puolelta tulee täystyrmäys: ei ole varaa. Ja sitten
aloitteentekijät ja monet muut sanovat, että on varaa. Tämä on se tärkeä asia, joka pitäisi
pystyä ratkaisemaan: onko siihen varaa vai ei? Jos siihen on varaa, niin minusta eläkkeitä
kannattaisi nostaa, näitä pieniä eläkkeitä erityisesti, koska ne menevät kulutukseen, paran-
tavat työllisyyttä, tuovat verotuloja, koska ne ovat verotettavaa tuloa. Niin eläkeyhtiöistä
tulisi rahoja, jotka tulisivat verotuksen kautta yhteiskunnan käyttöön, ja se olisi ihan ter-
vettä näin, ja se voisi lisätä työllisyyttä. Mutta tämä on riidanalainen asia, enkä pysty sitä
itse ratkaisemaan.

Ongelma tässä on se, mikä täällä on tullut esille, että tämä aloite ei paranna kaikkein hei-
koimmassa asemassa olevien eläkeläisten tilannetta. Eli hallituksen, nykyisen hallituksen,
ohjelma perussuomalaisten vaatimuksesta sisältää takuueläkkeen korottamisen kaksi ker-
taa — kerran on tehty, ja toinen on tulossa, ja se on äärettömän tärkeätä.

Toinen eläkeläisille tavattoman tärkeä asia on se, että tämä hallitus ensi kerran pitkiin ai-
koihin parantaa kuntataloutta, eiliset tiedot kertovat siitä, ja kuntien peruspalvelut ovat elä-
keläisille kaikkein tärkeimpiä. Ja kun niiden rahoitus on kunnossa, niin eläkeläisillä on tur-
va saada palveluja: terveys-, sosiaali- ja vanhuspalveluja. Tämä on nyt kunnossa. Tätä ei
ollut viime vaalikaudella, jolloin ei myöskään takuueläkettä eikä kansaneläkettä nostettu
kertaakaan. Eli nyt ollaan oikealla tiellä tämän hallituksen aikana: parannetaan kaikkein
heikoimmassa asemassa olevien, pienten eläkkeitten varassa elävien asemaa.

Tehdäänkö sitten indeksille jotakin? Niin kuin totesin, se ei ole hallitusohjelmassa —
perussuomalaiset olisivat varmaan sen sinne halunneet, mutta kun muut puolueet eivät ol-
leet innostuneita, niin sitä ei siellä ole. Se on tällainen kompromissi, tällä kaudella tähän ei
varmaan muutosta tule. Mutta toivo on siis kahden ja puolen vuoden päässä, että silloin sit-
ten mahdollisesti sosiaalidemokraattien, jos he tätä esitystä pitävät todella arvokkaana, toi-
mesta tämä hoidetaan.

Jos mentäisiin tähän aloitteen mukaiseen malliin, indeksiin, niin se suosisi kyllä todella
hyvätuloisia. Jos indeksi nostaisi 3 prosenttia, se nostaisi 5 000 euron kuukausieläkettä sa-
taviisikymppiä kuukaudessa, josta veroa menisi ehkä kuusikymppiä ja tulisi yhdeksän-
kymppiä kuukaudessa käteen. 1 500 euron eläkkeeseen 3 prosenttia toisi 45 euroa ja kä-
teen ehkä 30 euroa suunnilleen. Eli käteenjäävä eläke-ero kasvaisi 60 euroa suurten eläk-
keitten saajien eduksi. Ei tällaistakaan mallia voi pitää hyvänä.
27



Pöytäkirjan asiakohta PTK 4/2017 vp
Eli me tarvitsemme eläkejärjestelmään uudistuksen, ja minusta se pitäisi tehdä, ja tehdä
sellainen malli, joka nostaa nämä kaikkein vaikeimmassa asemassa olevat mutta ei koh-
tuuttomasti suosi kaikkein suurituloisimpia eläkeläisiä ja kasvata eläke-eroja, niin kuin
tämä valitettavasti tekee.

Odotan siis seuraavalta hallitukselta toimenpiteitä, mutta nykyinen sitä ei varmaan tee.
Samalla vielä kysyn ja peräänkuulutan, erityisesti kysyn edustaja Gustafssonilta: oletteko
sitä mieltä, että tällainen uudistus pitäisi valmistella kolmikantaisesti, ja mikä on SAK:n ja
EK:n kanta tähän asiaan?

18.57 Katja Taimela sd: Arvoisa herra puhemies! Hyvät kollegat! Haluan minäkin heti
alkuunsa kiittää aloitteen tekijöitä erittäin tärkeän asian nostamisesta keskusteluun. Eläke-
läisten toimeentulossa on korjattavaa, se meidän on jokaisen myönnettävä. Samaan hen-
genvetoon on myös todettava, että asia ei ole yksiselitteinen, niin kuin täällä salissa on tä-
nään monessa puheenvuorossa todistettu. Tätä keskustelua kannattaa nyt käydä perinpoh-
jaisesti ja sen myötä hakea parhaat täsmätoimet etenkin pienituloisten eläkeläisten aseman
parantamiseen. Uskon, että pystymme etenemään tässä vaarantamatta tulevien polvien
eläkkeitä ja ajatellen voimakkaasti tämän aloitteen allekirjoittajien tahtotilaa.

Arvoisa herra puhemies! Kun puhutaan työeläkkeiden kokonaisuudesta, lähtökohtana
on aina toisaalta työuran ansiotasoon sidottu toimeentulo ja sen ostovoima. Toinen lähtö-
kohta on eläkevarallisuuden riittävyys eli kaiken kaikkiaan se, että riittävät eläkkeet pitää
pystyä maksamaan nyt ja tulevaisuudessa. Vastaus tähän on ollut työeläkkeiden sitominen
palkka- ja ostovoimaindeksiin.

Sitten kun mennään ihan sinne arjen tasolle, josta me edustajat haemme palautetta tähän
työhömme, niin huomaamme kovin nopeasti, että aivan pienimmät työeläkkeet eivät riitä
edes elämiseen. Nyt eläkkeellä olevat sukupolvet ovat tottuneet pärjäämään omillaan, ei-
vätkä he ole pyytämässä apua toimeentuloonsa, vaikka olisi aito tarvekin siihen. Tästä seu-
raa niitä tilanteita, joissa aletaan tinkimään ravinnosta tai lääkkeistä. Paitsi että nämä tari-
nat ovat riipaisevaa kuultavaa tuolla turuilla ja toreilla, niin yhteiskunnallisesti nämä tilan-
teet ovat erittäin kohtuuttomia, koska ne johtavat kunnon, voinnin ja toimintakyvyn heik-
kenemiseen. Meidän on aivan turha puhua ennaltaehkäisevistä palveluista tai siitä, että
ikäihmisten pitäisi pystyä asumaan kotonaan pidempään, jos nämä keskeiset mainitsemani
perusasiat eivät ole edes kunnossa.

Työeläkejärjestelmämme perustuu ajatukseen, että eläkeajan hyvinvointi rakentuu työn
tekemisestä ja työeläke perustuu ansaittuun palkkaan kaikille yhdenvertaisesti samojen pe-
riaatteiden mukaan. Tästä on eläkejärjestelmän kestävyyden ja hyväksyttävyyden suhteen
pidettävä kiinni. Samalla vaikeutuu kuitenkin pienituloisten työeläkeläisten eläkkeiden ko-
rottaminen, kun korotukset pitäisi tehdä kaikkiin tuloluokkiin ja silloin euromääräinen vai-
kutus on suurempi näissä suuremmissa eläkkeissä. Tietysti samalla nämä korotukset tule-
vat kokonaisuudessaan varsin kalliiksi.

Arvoisa herra puhemies! Kaikkein pienituloisimpien eläkeläisten toimeentulon kannal-
ta on tärkeää, että pystyisimme korottamaan takuueläkkeiden ja kansaneläkkeiden tasoa.
Työeläkkeiden puolella korottamisen tarvetta on myös, kuten totesin jo aikaisemmin pu-
heenvuorossani. Joutuvat sielläkin ihmiset miettimään, ottavatko tänään lääkkeet vai naut-
tivatko riittävän ravinnon. Väittäisin, että kokonaisuuden kannalta vieläkin tärkeämpää on
katsoa myös useiden palvelumaksujen ja eri etuuksien tasoa. Näistä löytyy eläkeläisten ti-
lanteeseen yksinkertaisempia ratkaisuja kuin eläkkeiden korotuksista. On erittäin valitetta-
28



Pöytäkirjan asiakohta PTK 4/2017 vp
vaa, että hallitus on tällä vaalikaudella edennyt eläkeläisten toimeentuloa heikentävään
suuntaan muun muassa asiakasmaksuja korottamalla. Mutta rehellisyyden nimissä samaan
hengenvetoon: jokaisella puolueella on peiliin katsomisen paikka, kun eläkeläisten toi-
meentulo-ongelmista puhumme. [Toimi Kankaanniemi: Toisilla enemmän, toisilla vähem-
män!]

Arvoisa puhemies! Kaiken kaikkiaan tarvitsemme keinoja, jotka parantavat erityisesti
kaikkein pienituloisimpien eläkeläisten asemaa. Tässä tulee katsoa kaikki kokonaisuuden
osaset, ja merkittävä painopiste tulee olla muun muassa palvelumaksujen pohdinnassa, kun
tarvitsemme vaikuttavuudeltaan tehokkaita keinoja. Myös eläkkeiden korottamista tulee
vakavasti pohtia, enkä sinänsä sulkisi pois tässä yhteydessä indeksien maltillista tarkaste-
lua. Tästä kaikesta valmisteluvastuu jää tämän lähetekeskustelun jälkeen sosiaali- ja ter-
veysvaliokunnalle. Odotan valiokunnan käsittelyn jälkeen vielä tarkastelua luvuista liit-
tyen muun muassa eläkerahastojen riittävyyteen ja tuottoennusteisiin, summia ja laskel-
mia pienten eläkkeiden korotusten vaikutuksista eläkeläisten elämään ja kokonaistalou-
teen, kustannuksia mahdollisten palvelumaksujen ja verohuojennusten suhteen ja aloitteen
henkeen sopien uskallan myös odottaa valmistelusta lukuja esimerkiksi 70—30-indeksin
hintalapusta.

Aloitteen 85 000 allekirjoittajaa ja eläkeläiset ovat ansainneet kansalaisaloitteen arvok-
kaan käsittelyn. Oma puolueeni on vaatinut eläkeläisköyhyyteen toimenpideohjelmaa —
ohjelma hyvä mutta toimenpiteet vielä parempi.

19.03 Sari Essayah kd: Arvoisa puhemies! Kansalaisaloite on palvelus sen myötä, että
eläkejärjestelmäämme ja sen rakennetta on varmasti nyt viime aikoina käsitelty paljon
enemmän ja syvällisemmin kuin pitkiin pitkiin aikoihin. Ja voi sanoa, että tämä keskustelu
on kyllä herättänyt kaikkien kansalaispiirien kiinnostuksen. Tähän ovat yhtä lailla osallis-
tuneet jo eläkkeellä olevat, työelämässä olevat kuin myöskin sitten nuoret, joitten eläkeikä
on vielä kaukana. Samoin myös eläkeläisköyhyys ja sen ratkaisujen etsiminen on keskeis-
tä.

Suomalaisen eläkejärjestelmän vahvuus on siinä, että me olemme pystyneet tekemään
yli sukupolvien välisen sopimuksen eli sen, että jokainen sukupolvi vuorollaan maksaa ei
pelkästään vain niitä omia eläkkeitä vaan myöskin niitten eläkkeitä, jotka ovat jo eläkkeel-
lä. Tämä tarkoittaa, että järjestelmämme on niin sanotusti osittain rahastoiva. Kun olin Eu-
roopan parlamentissa meppinä, niin meillä oli työllisyys- ja sosiaaliasioitten valiokunnas-
sa erinomainen mahdollisuus tarkastella eri maitten eläkejärjestelmiä, ja täytyy todeta, että
pohjoismaiset järjestelmät, Saksa, Itävalta, Hollanti ovat kaikki vähän omantyyppisiään
mutta ovat kuitenkin sellaisia, joissa voimme nähdä, että rahat tulevat riittämään myöskin
tulevaisuuden eläkeläisille. Sen sijaan monet itäisen Euroopan järjestelmät ja Etelä-Euroo-
pan järjestelmät ovat kyllä, voisi sanoa, todella huolestuttavan heikkoja, ja en yhtään ih-
mettele niitä voimistuneita äänenpainoja Euroopassa, joista monet ovat sitä mieltä, että
myöskin nämä eläkejärjestelmät tulisi saattaa EU:n säännösten piiriin ja meillä tulisi olla
ehkä jonkinlaisia yhteisiä EU-eläkejärjestelmiä.

Suomalaisen järjestelmän vahvuus on myöskin se, että meillä tämä meidän eläkejärjes-
telmämme on lainsäädännöllä siirretty pois meidän politiikkojen kynsistä. Sanon tämän
sen tähden, että esimerkiksi Unkarissa tapahtui tässä jokunen aika sitten niin, että kun val-
tion kassan pohja alkoi häämöttää, niin eläkevarat, joita ihmiset olivat säästäneet, otettiin-
kin valtion budjetin katteeksi.
29



Pöytäkirjan asiakohta PTK 4/2017 vp
Tämä meidän osittain rahastoiva eläkejärjestelmä tarkoittaa sitä, että meillä on tulevai-
suudessakin riittävät varat eläkkeitten maksuun, vaikka huoltosuhde heikkenee. Nyt eläke-
varallisuutta on rahastoitu eri kohteisiin se 181 miljardia euroa. Se kuulostaa todellakin ää-
rimmäisen suurelta summalta rahaa. Tämä varallisuus ja toisaalta sen tuotot juuri muodos-
tavat sen puskurin, jolla pystytään paitsi huolehtimaan näistä nykyisistä eläkemenoista
myöskin varautumaan tulevaisuuden eläkemenoihin. Eläkemenot ovat tällä hetkellä nyt
suuret, ja niitä maksetaan niistä rahastoista enemmän ulos kuin sisään, koska tällä hetkellä
suuret ikäluokat ovat jääneet ja ovat jäämässä eläkkeelle. Kuitenkin tuo 181 miljardia ra-
hasummana on 25 prosenttia tällä hetkellä Suomessa elävien ihmisten kaikista eläkevas-
tuista. Eli tällä hetkellä Suomessa elävien ihmisten eläkevastuut ovat noin 700 miljardia
euroa, ja tämä on hyvä pitää mielessä, kun mietitään sitä, onko se 181 miljardia suuri vai
pieni raha. Eli kun eurooppalaisia eläkejärjestelmiä on tarkasteltu, niin on todettu, että juu-
ri tuo noin 25 prosentin raja on se, joka jotakuinkin takaa sen, että tulevaisuudessa myös
sitten tulevaisuuden eläkeläisillä, tämän päivän nuorilla, on ne omat eläkkeensä.

Eläkemenot todellakin tällä hetkellä ovat korkealla tasolla. Me maksamme palkkasum-
masta eläkemaksuja keskimäärin noin 24 prosenttia, kun 70-luvulla työelämässä olleet
ovat maksaneet niitä noin seitsemisen prosenttia. Epäoikeudenmukaisuuden kokemuksel-
le on siinä mielessä toki taustaa, että 40-luvulla syntyneet saavat näille omille maksamil-
leen eläkemaksuille noin 5 prosentin reaalikoron, kun sitten 70-luvulla syntyneet saavat
eläkemaksuille vain parin prosentin tuoton. Mutta on tärkeää ymmärtää se, että kaikki su-
kupolvet saavat kuitenkin suuremman eläkkeen kuin mitä he ovat maksaneet niitä eläke-
maksuja sinne sisälle. Tämän on mahdollistanut se, että jatkuvasti ansiotaso on kuitenkin
noussut ja myöskin sitten juuri näitten eläkerahastojen niin sanotusti korkoa korolle kasva-
va tuotto.

Joskus kuulee tuolla torilla puhuttavan siitä, että pitäisi saada edes ne omat maksut ta-
kaisin. Se olisi kyllä järkyttävää, jos me saisimme pelkästään ne omat maksamamme mak-
sut eläkkeenä takaisin. Kukaan ei eläisi sillä eläkkeellä. Ja sen tähden, kun me puhumme
tästä eläkejärjestelmästä, meidän on kuitenkin hyvä ymmärtää, että vaikka tässä meidän
järjestelmässämme on varmasti viilattavia asioita, niin tämä on kuitenkin, kun kansainvä-
lisesti verrataan ja verrataan eurooppalaisesti, yksi kestävimpiä ja parhaiten suunniteltuja
eläkejärjestelmiä.

Sitten tähän aloitteeseen. Aloitteen mukaan jos me nyt toimisimme, niin se tarkoittaisi
sitä, niin kuin täällä useampi kollega on jo todennut, että eläkeläisten keskinäiset tuloerot
tulisivat kasvamaan varsin reippaasti ja suurimpien eläkkeitten saajat hyötyisivät paljon.
Sen sijaan kaikkein pienituloisimmat, takuueläkkeen ja kansaneläkkeen varassa olevat, ei-
vät tästä mitään hyödy. Mutta on äärimmäisen tärkeää, että tässä keskustelussa ja sen pon-
timena lähdetään miettimään, millä tavalla sitten tätä todella, voisi sanoa, riipaisevaa elä-
keläisköyhyyttä voidaan Suomessa estää ja millä tavalla niitten ihmisten elämäntilannetta
parantaa, jotka ovat siinä tilanteessa, että joutuvat miettimään, että lääkkeitä vaiko leipää.

Ensinnäkin kansaneläkkeen tasoa tulisi nostaa ja myöskin takuueläkkeen tasoa. Ja tässä
voi sanoa, että KD on tällä kaudella myös tehnyt esityksiä siitä. Hallitus on nostanut ta-
kuueläkettä, mutta me katsomme, että nimenomaan tätä takuueläkettä olisi tullut nostaa
vielä enemmän kuin mitä hallituksen esitykset ovat olleet, koska sillä tavoin me voisimme
niitä kaikkein heikoimmassa taloudellisessa asemassa olevia eläkeläisiä auttaa.

Myöskin sitten pienimpien eläketulojen verotusta voitaisiin keventää. Olisi pohdittava
sitä, että kun ansioindeksin taustalla on tämmöinen niin sanottu ostokori, niin tulisiko se
30



Pöytäkirjan asiakohta PTK 4/2017 vp
muuttaa enemmän sellaiseksi, että se tosiasiassa vastaa sitä keskimääräistä eläkeläisten ku-
lutustottumusta. Muistelen, että ainakin aikaisempina vuosina keskusteltiin siitä, mikä
osuus alkoholilla ja tupakalla on niissä ostokoreissa, kun kuitenkin, voisi sanoa, keskimää-
räisesti eläkeläisten menot ovat niitä asumismenoja, liikkumismenoja, ne liittyvät lääkkei-
siin, sairaanhoitoon, tämäntyyppisiin kuluihin, ja niitten kulujen painotus tällaisessa taus-
talla olevassa indeksissä tulisi olla sitten suurempi.

Ja tietysti me pitäisimme hyvää huolta näistä julkisista palveluista, emme päästä niitä ra-
pautumaan. Sitä kautta me voimme myöskin auttaa ihmisiä, jotka joutuvat käyttämään esi-
merkiksi terveydenhuollon palveluita paljon. Siksi näin opposition näkökulmasta huoles-
tuttavat nämä sote-suunnitelmat, mitä hallituksessa on: pystymmekö me todellakin sitä
kautta takaamaan, että me saamme tasalaatuisia palveluita ympäri Suomea ja että myöskin
sitten nämä asiakasmaksut pitkällä tähtäimellä pysyvät kohtuullisella tasolla?

Tietysti täytyy muistaa se, että kun valiokunta tätä aloitetta käy läpi ja pohtii niitä kei-
noja, millä tavalla eläkeläisköyhyyttä voitaisiin helpottaa ja millä tavalla näitä asioita pa-
rantaa, niin tässä välttäisimme sitä keskustelua, että vanhat ja nuoret asetetaan jollakin ta-
voin vastakkain. Minusta tämän kansalaisaloitteen paras puoli on se, että me olemme to-
dellakin lähteneet miettimään sitä, miten tämmöinen ylisukupolvinen vastuu meillä täällä
Suomessa jakautuu ja miten me pidämme hyvää huolta tämän päivän eläkkeellä olevista
ihmisistä, mutta myöskin muistamme sen, että tulevaisuuden yhä pienemmät ikäluokat
myöskin ovat omat eläkkeensä ansainneet ja myöskin niistä tulee pitää huolta.

Arvoisa puhemies! Toivon, että tämä kansalaisaloite saa vastaavanlaisen käsittelyn tääl-
lä eduskunnassa kuin kansalaisaloitteiden tulee saadakin ja että valiokunnassa tehdään hy-
vä, perinpohjainen asiantuntijakuuleminen.

19.13 Krista Mikkonen vihr: Arvoisa puhemies! Ihan ensin minäkin haluan kiittää aloit-
teen tekijöitä tästä aloitteesta. Se on tuonut meille nyt keskusteluun eläkeläisten toimeen-
tulon ja siihen liittyvät ongelmat ja erityisesti kaikkein pienituloisimpien eläkeläisten sy-
vän huolen ja eläkeläisköyhyyden. Toisekseen se on myös saanut monet meistä kansan-
edustajista, itseni mukaan lukien, tutustumaan meidän nykyiseen eläkejärjestelmään, joka
ei välttämättä ole ollut kaikille aivan tuttu.

On selvää, että eläkkeellä pitää pystyä tulemaan toimeen ja kaikkein pienituloisimpien
eläkeläisten tilannetta pitää parantaa. Hyvät asumisen ja terveydenhuollon palvelut pitää
turvata kaikille eläkeläisille. Eläkejärjestelmän pitää olla tasa-arvoinen ja reilu niin suku-
puolten kuin sukupolvien näkökulmasta. Tämän vuoksi kansalaisaloitetta työeläkeindek-
sin sitomisesta palkkoihin ei pidä hyväksyä. Vaikka kansalaisaloitteen tavoitteet ovat hy-
vät, eläkeläisten tulotason turvaaminen ja eläkeläisköyhyyden ehkäiseminen, esitetty kei-
no on kuitenkin huono.

Työeläkkeiden sitominen palkkoihin ei parantaisi kaikkein pienituloisimpien kansan-
eläkkeellä ja takuueläkkeellä elävien eläkeläisten tilannetta. He, jotka eniten kamppailevat
toimeentulon kanssa, eivät saa mitään lisää. Eniten aloitteesta hyötyvät ne, joiden eläke-
pussi on suurin. Aloitteen hyväksyminen siis kasvattaisi eläkeläisten välisiä tuloeroja, kun
me haluamme päinvastoin kaventaa niitä. Myös sukupuolten väliset erot levenisivät. Nais-
ten euro on pienempi kuin miesten myös eläkkeissä. Köyhyys kasautuu minimieläkkeen
varassa eläville ikääntyneille naisille, jotka eivät tästä aloitteesta hyödy. Sen sijaan isoista
työeläkkeistä ja siten myös niiden korottamisesta nauttivat useimmin miehet.
31



Pöytäkirjan asiakohta PTK 4/2017 vp
Arvoisa puhemies! Nyt käsittelyssä oleva kansalaisaloite ei turvaisi eläkkeitä suhdantei-
den vaihtelulta. Palkkoihin perustuva eläke voisi jopa pienentyä, jos palkat kohoavat hi-
taammin kuin hinnat. Näin on käynyt nykytaantuman aikana. Myös eläkejärjestelmän kes-
tokyky olisi koetuksella. Menojen kasvaessa työeläkemaksua pitäisi korottaa 6 prosentti-
yksiköllä, jos rahastot halutaan pitää tasapainossa. Jos taas uudistus rahoitetaan eläkera-
hastoissa olevilla varoilla, ne kuivuisivat kokoon muutamassa vuosikymmenessä.

Kun eläkejärjestelmämme luotiin 1960-luvulla, työntekijöitä oli kahdeksan kertaa
enemmän kuin eläkeläisiä. Tänä päivänä työntekijöitä on enää kolme kertaa eläkeläisiä
enemmän. Yhä pienemmän työssä käyvien joukon on rahoitettava yhä suurenevan eläke-
läisjoukon toimeentulo, sillä niinhän järjestelmä toimii. Nykyisten eläkeläisten eläkkeet ra-
hoitamme me, tämän hetken työssäkäyvät. Mutta me teemme sen kyllä ihan mielellämme.
Tulevaisuudessa eläkejärjestelmän rahoitus makaa kuitenkin yhä pienenevien ikäluokkien
harteilla. Järjestelmän kestävyyttä koetellaan, ja kansalaisaloitteessa ehdotettu muutos pa-
hentaisi tilannetta entisestään. Me vihreät haluamme tehdä politiikkaa, joka on reilua myös
tulevien sukupolvien näkökulmasta. Tämän kansalaisaloitteen hyväksyminen ei olisi sitä.

Arvoisa puhemies! Kansalaisaloitteen hylkääminen ei tarkoita sitä, että olisimme hylän-
neet myös pienituloiset eläkeläiset. Päinvastoin, meidän mielestämme hallituksen pienitu-
loisiin eläkeläisiin kohdistamat leikkaukset eivät ole kohtuullisia eivätkä oikein. Me ha-
luamme varmistaa, ettei eläkeläisköyhyys lisäänny. Vastustimme hallituksen päätöstä jää-
dyttää kansaneläkeindeksi ja teimme syksyllä 2015 välikysymyksen eläkeläisiin kohdistu-
neista leikkauksista. Sillä saimme hallituksen perumaan aikeensa lakkauttaa eläkeläisten
asumistuki. Vaihtoehtobudjetissamme ehdotimme, että kilpailukykypaketin veronkeven-
nykset olisi kohdistettu voimakkaimmin pienituloisiin. Vaadimme, että hallituksen päättä-
mät epäinhimilliset lääke- ja matkakorvausten leikkaukset sekä asiakasmaksujen korotuk-
set tulisi perua. Sosiaali- ja terveyspalvelujen uudistuksen yhteydessä haluamme varmis-
taa, että hyvät peruspalvelut turvataan kaikille. Lääkkeiden hintaa pitää alentaa apteekki-
järjestelmää uudistamalla. Lääke-, matka- ja asiakasmaksuille pitää tulla yksi yhteinen
maksukatto. Eläkeläisten toimeentulo on turvattava ja pienituloisimpien eläkeläisten ase-
maa parannettava, mutta se toteutetaan parhaiten aivan muilla keinoin kuin sitomalla työ-
eläke palkkaindeksiin.

Arvoisa puhemies! Tänään keskustelussa on vallinnut laaja yhteisymmärrys siitä, että
eläkeläisköyhyyteen on puututtava määrätietoisesti. Toivon todella, että nämä puheet tule-
vat näkymään konkreettisina toimina ja parannuksena pienituloisimpien toimeentulossa.

Sitten aivan lopuksi: Juuri tuossa äsken ennen saliin tuloa kahvipöytäkeskustelussa tuli
esiin nykyiseen eläkejärjestelmään liittyvä ehkä vähän omituinenkin kohta. Liittyen tähän
eläkeuudistukseen, joka tuli voimaan tämän vuoden alussa, selvisi, että tällä hetkellä voi
olla töissä ja nauttia täyttä palkkaa ja samanaikaisesti kuitenkin nostaa eläkettä. Olisinkin
kysynyt, oliko tämä todellakin lainsäätäjän tarkoitus, kun tätä nyt voimaan astunutta elä-
keuudistusta tehtiin, ja jos oli, niin miksi ihmeessä, ja jos ei, niin olisiko tämä syytä korja-
ta. Kun valiokunta käsittelee nyt tämän kansalaisaloitteen myötä eläkejärjestelmää ja var-
masti tutkii sitä noin muutenkin, niin olisi syytä varmasti tarkistaa, oliko tämä nykyisessä
eläkejärjestelmässä oleva kohta todellakin tarkoituksenmukainen, mitä itse kyllä hieman
epäilen, se kuulostaa oudolta, ja jos näin ei ollut, niin olisi syytä korjata tämä.

19.20 Satu Taavitsainen sd: Arvoisa puhemies! Keskustelin vastikään eläkkeellä olevan
naisen kanssa, joka oli tehnyt 40 vuotta pienipalkkaista työtä elintarviketeollisuudessa. Hä-
32



Pöytäkirjan asiakohta PTK 4/2017 vp
nen kuukausittainen työeläkkeensä oli noin 800 euroa. Hänen asemaansa ovat sen lisäksi
heikentäneet lisää viimeaikaiset sosiaali- ja terveyspalveluiden asiakasmaksujen korotuk-
set, lääkkeiden kallistuminen, sähkön, asumisen ja muun elämisen kallistuminen.

On ollut hyvä kuulla tässä keskustelussa tässä salissa, että eläkeläisköyhyys on meidän
kaikkien yhteinen huoli, sillä se on sydäntä raastava ongelma. Tulin kuntapolitiikkaan mu-
kaan 17 vuotta sitten nuorena parikymppisenä ja siitä lähtien olen kuunnellut ihmisten pa-
lautetta taitetusta indeksistä, sillä se jos mikä on puhututtanut ihmisiä toreilla. Jokainen
eduskunnassa ollut puolue on vastuussa siitä, että tilannetta ei ole vielä korjattu, ja vaadit-
tiin kansalaisaloite, jotta asiasta nyt keskustellaan ja ratkaisu etsitään. Kiitänkin aloitteen
tekijää Kimmo Kiljusta, sillä tämä aloite on saanut aikaan sen, että täällä eduskunnassa
käydään eläkeläisten köyhyydestä perusteellinen keskustelu.

Toivon myös, että ei pelkästään keskustella vaan että korjausratkaisu täältä myös siihen
annetaan. Toivon hallituspuolueilta myös itsekritiikkiä tekemiään viimeaikaisia päätöksiä
kohtaan, sillä ne ovat lisänneet eläkeläisten köyhyyttä. Sosiaali- ja terveysvaliokunnalla on
kaikki avaimet käsissään tehdä hyvä esitys siitä, millaisella muutoksella saamme aikaan
sen, että alle 1 500 euroa työeläkettä saavien toimeentulo paranee. Hallituksella on kaikki
avaimet käsissään toteuttaa se. En usko ratkaisun olevan täysin aloitteen mukainen, koska
aloite ei sellaisenaan korjaa eläkeläisköyhyyttä.

Edustaja Sarkomaa oli sitä mieltä, että rahaa ei ole parantaa eläkeläisten tilannetta. Olen
tästä eri mieltä. Ensinnäkin meillä on oltava rohkeutta puuttua siihen, että työeläkevakuu-
tusyhtiöiden hallintokulut ovat noin 500 miljoonaa euroa vuodessa ja ne rahoitetaan työ-
eläkevaroista. Yhtiöitä on kymmenkunta ja työntekijöitä yli 3 000 niissä. On arvioitu, että
eläkevaroja voitaisiin säästää noin 400 miljoonaa euroa vuodessa yhdistämällä eläkeyhti-
öitä. Näin rahat olisivat käytössä eläkkeiden maksamiseen, siihen, mihin ne on siis tarkoi-
tettukin. Sarkomaan väite siitä, ettei rahaa muka olisi, sulaa myös siihen, että kun katsoo
tehtyjä päätöksiä, niin Sipilän hallituksella on ollut varaa keventää sadoilla miljoonilla eu-
roilla suurituloisten verotusta. Rahaa siis on. Kyse on vain siitä, mihin sitä halutaan käyt-
tää. Tämä sama viesti edustaja Kankaanniemelle: Valta antaa teille perussuomalaisille
mahdollisuuden toimia. Nyt voit lunastaa lupauksesi eläkeläisille, joita annoit ennen viime
vaaleja.

Eduskunnan tietopalvelu laski, kuinka paljon eläkkeen ostovoima muuttuu tänä vuonna
hallituksen viime syksyn veropäätösten myötä. Eläkeläisten osalta hallituksen veronalen-
nukset tuottavat 7 000 euroa kuukaudessa työeläkettä saavalle 66 euron kuukausittaisen li-
säyksen. Samaan aikaan 1 500 euroa kuukaudessa työeläkettä saava saa vain 10 euroa.
1 000 euroa kuukaudessa työeläkettä saavan lisäys on pyöreä nolla, ja 500 euroa kuukau-
dessa työeläkettä saavan talous painuu 4 euroa kuukaudessa miinuksen puolelle. Tämä ei
ole oikeudenmukaista politiikkaa, mutta siis sitä ei voi sanoa, etteikö rahaa olisi. Hallitus-
puolueiden pitää sanoa rehellisesti, että rahaa on rikkaille mutta ei köyhille. Paljon oikeu-
denmukaisempaa olisi ollut se, että tämän vuoden verotaulukossa satojen miljoonien euro-
jen veronkevennykset olisi suunnattu vain pieni- ja keskituloisille palkan- ja eläkkeensaa-
jille. Tällöin heidän saamansa euromääräinen hyöty olisi ollut todellinen helpotus ihmis-
ten päivittäiseen toimeentuloon.

Aivan kuten hallituksen tekemät prosenttialennukset veroihin kohdistuvat suurituloi-
siin, niin prosenttikorotukset eläkeindeksiin kohdistuvat suurituloisiin ja lisäävät eläkeläis-
ten välisiä euromääräisiä tuloeroja eivätkä niitä kavenna, eli mitä suurempi on eläke, sitä
suurempi on prosenttimääräinen korotus. Toivon, että valiokunta ottaa vakavasti Eläk-
33



Pöytäkirjan asiakohta PTK 4/2017 vp
keensaajien Keskusliiton EKL:n julkaiseman mallin, joka on kustannusneutraali. Mallissa
sosiaali- ja terveysministeriö vahvistaisi vuosittain indeksiluvun, eläkkeiden tarkistamis-
prosentin ja eläkkeisiin lisättävän euromääräisen korotuksen.

Arvoisa puhemies! Sukupolvia ei saa asettaa vastakkain. Jotta emme puhuisi vielä 50
vuoden päästäkin eläkeläisköyhyydestä, niin hallituksen pitäisi suunnata erityiskohtelua
nuorille sukupolville. Nykynuorten palkkataso on vanhempien sukupolvien palkkatasoa
alempi heidän ollessaan samassa elämänvaiheessa. Se tietää myös nykynuorille pienem-
pää työeläkettä. Sen lisäksi hyvin monet nuoret ovat työttöminä, pätkä- ja silpputöissä,
työskentelevät nollatyösopimuksella sekä yhä useampi on masennuksen vuoksi työkyvyt-
tömyyseläkkeellä. He eivät koskaan tule saamaan kunnollista työeläkettä vaan tulevat ole-
maan takuueläkkeen varassa.

Keskeisinä elementteinä eläkeläisten köyhyyden poistamisessa on oltava siis euromää-
räiset korotukset pieniin työeläkkeisiin ja kansan- ja takuueläkkeiden korottaminen, sote-
asiakasmaksujen ja lääkkeiden hintojen alentaminen sekä nuorisotyöttömyyden poistami-
nen ja kaikenlaisten työehtojen heikentämisten ja palkkojen alentamisen lopettaminen.

19.27 Sari Tanus kd: Arvoisa herra puhemies! Aivan ensiksi tervehdys maanpuolustus-
kurssilta pohjoisesta prikaatista, josta yritin kiirehtiä tähän istuntoon, mutta valitettavasti
aivan alkuun en ehtinyt.

Sitten kansalaisaloitteen laatijoille ja Senioriliikkeelle, joka on vienyt aloitetta eteen-
päin, iso kiitos. Tiedän, että kansalaisaloitteen laatiminen ja eteenpäinvieminen ja edus-
kuntasaliin saattaminen on valtava urakka.

Arvoisa puhemies! Keskustelu taitetusta indeksistä on kestänyt jo aika kauan. Itse asias-
sa se alkoi jo vuonna 1995. Jääkiekon MM-huumassa tehtyä päätöstä vastustettiin jo sil-
loin ja on vastustettu lähes jokaisessa poliittisessa toritapahtumassa siitä lähtien. Eläkeläi-
set ovat olleet ja ovat päätökseen erittäin pettyneitä. Se on ymmärrettävää, sillä laskelmien
mukaan eläkeläiset saavat tänä päivänä satoja euroja vähemmän eläkettä, kuin jos Lippo-
sen hallitus olisi jättänyt tämän päätöksen tekemättä.

Kristillisdemokraatit vastustivat taitetun indeksin käyttöönottoa ja ovat vastustaneet tai-
tettua indeksiä vuosien varrella — jo silloin, kun rahastoissa oli siis vain muutama kym-
menen miljardia euroa. Nyt, kun eläkerahastot ovat kasvaneet — siis tänä päivänä ne ovat
jo noin 190 miljardia euroa — jatkan samalla linjalla ja kannatan tehtyä kansalaisaloitetta
taitetun indeksin poistosta.

Kun päätös taitetusta indeksistä tehtiin, Suomi oli ollut monta vuotta lamassa, joka oli
saanut meidät kuilun partaalle. Vuodesta 1990 vuoteen 1995 valtionvelka oli räjähtänyt 9,5
miljardista yli 60 miljardiin euroon. Oli selvää, että kaikki talouden toimenpiteet tuli ottaa
käyttöön. Paniikki eläkkeiden riittävyydestä oli todellinen. Näin ollen Lipposen hallitus
otti käyttöön taitetun indeksin — ja huom.: toimenpiteen piti olla väliaikainen. Ja markka
se rahayksikkö todella siinä vaiheessa oli.

Valtionvelka oli tuolloin siis 60 miljardia ja eläkerahastoissa oli noin 40 miljardia. Nyt
20 vuotta myöhemmin valtionvelka on noin 10 miljardia euroa, mutta eläkerahastot ovat
siis jo noin 190 miljardia. Koko tämä 20 vuotta on puhuttu, että eläkevarat hupenevat ei-
vätkä tulevat sukupolvet saa koskaan eläkkeitään. Siitä on tullut totuus, jota on ruokittu.
Syytä tähän on vaikea ymmärtää. Kun rahastojen arvo oli 40 miljardia, 5 prosentin tuotto
tarkoitti 2:ta miljardia vuodessa. Kun rahastojen arvo on 200 miljardia, kasvaa rahasto sa-
34



Pöytäkirjan asiakohta PTK 4/2017 vp
moilla prosenteilla jo 10 miljardia vuodessa. 2,5 prosentin tuotolla, silloinkin, rahaston
tuotto on 5 miljardia vuodessa.

Tulevaisuutta on vaikea ennustaa mutta menneisyyttä jo hieman helpompi. Kuluneet 20
vuotta ovat osoittaneet rahastojen kasvaneen 40 miljardista 190 miljardiin. Tasaisella jako-
laskulla kasvu on siis ollut 7,5 miljardia vuosittain.

Valtion velkaantuminen on aihe, josta kuulemme tässä salissa joka päivä. Siitä vallitsee
kollektiivinen paniikki. Eilen pääministeri kuitenkin iloitsi, ettemme ole velkaantuneet
suhteessa bruttokansantuotteeseen yhtään lisää. Kukaan ei kuitenkaan muista mainita, että
samanaikaisesti, kun lainaamme rahaa pitääksemme huolta muun muassa eläkeläisistäm-
me, eläkerahastot ovat kasvaneet 2,5-kertaisella vauhdilla valtionvelkaan nähden. Saman-
aikaisesti, kun Senioriliike on yrittänyt saada eläkeläisten ääntä kuuluville, ovat Tela sekä
Eläketurvakeskus käyneet massiivista kampanjaa taitetun indeksin puolesta. On hämmen-
tävää, kuinka samoja tilastoja voidaan tulkita niin eri tavalla. On myös erikoista, että juuri
tässä asiassa pystytään näkemään kauas tulevaisuuteen ja tekemään päätöksiä, joiden vai-
kutukset ulottuvat jopa 50 vuoden päähän. Samoilla luvuilla toinen pääsee tilanteeseen,
jossa rahastojen arvo on nollissa, ja toinen laskelmissaan 600 miljardiin euroon. Muistut-
taisin äsken mainitsemastani toteutuneesta laskelmasta, jossa keskikasvu on siis ollut 7,5
miljardia euroa vuodessa. Se ei ole kuvitelmaa, vaan mitattavissa oleva totuus.

Koko ajan on puhuttu tilanteesta, jossa suuret ikäluokat jäävät eläkkeelle ja kuinka meil-
lä on edessämme eläkepommi. Suuret ikäluokat ovat nyt eläkkeellä, ja pommi on jäänyt
suutariksi. Telan tiedotus on saanut valtaansa myös nuorisojärjestöt, jotka toistavat heille
syötettyä niin sanottua faktaa siitä, kuinka eläkeläiset syövät heidän pöydästään. Toki he
unohtavat sen, että taitetun indeksin poisto nostaa myös heidän omia eläkkeitään. Nuorten
huoli siitä, että heidän eläkkeensä jäisivät tämän muutoksen takia pieniksi, on turha. Tä-
män päivän palkansaajien eläkkeet tulevat olemaan selkeästi suuremmat kuin edellisten
sukupolvien, niin ovat palkatkin.

Indeksikeskusteluun on tarkoituksellisesti sotkettu mukaan myös kansan- ja takuueläk-
keet. Aivan turhaan, koska puhutaan täysin eri asioista. Työeläke on ansiosidonnainen,
kansaneläke ei. Kun puhutaan siitä, että indeksimuutos olisi epäoikeudenmukainen ja ri-
kastuttaisi eläkeläisiä, kannattaa muistaa, että 374 000 eläkeläistä Suomessa elää köyhyys-
rajan alla. Rahat kansan- ja takuueläkkeiden nostoon löytyvät toivottavasti tämän keskus-
telun jälkeen tästä salista. On hyvä, että indeksikeskustelu on nostanut esille kaikkein hei-
koimmin, pelkällä kansaneläkkeellä sinnittelevät eläkeläiset. Lisärahat alimpien eläkkei-
den korottamiseen voisivat löytyä osittain vaikkapa niistä verotuloista, jotka saadaan, kun
työeläkkeet kasvavat.

Samalla kun Tela ja muut toimijat pystyvät esittämään laskelmia, jotka ulottuvat 50 vuo-
den päähän, ei ole lainkaan laskelmia siitä, minkälaiset vaikutukset taitetun indeksin pois-
tolla olisi kansantalouteen. Meillä on lähes 200 miljardin potti, jonka tuotoista edes osaa ei
haluta vapauttaa elvyttämään taloutta. Lyhyelläkin matematiikalla voi laskea, kuinka pal-
jon uusia työpaikkoja syntyisi, jos eläkeläisten ostovoima kasvaisi ja he saisivat heille tar-
koitetut eläkesäästöt siihen käyttöön, mihin ne on säästetty. Syntyisi ostovoimaa, työpaik-
koja, verotuloja. Säästyisi asumistuki- ja muita sosiaalimenoja, menoja, joita nyt rahoite-
taan lainarahalla. Mikä tärkeintä, eläkeläiset saisivat sen toimeentulon, joka heille kuuluu.
He ovat tehneet työnsä ja rakentaneet tämän maan hyvinvoinnin. On selvää, että pienitu-
loisimpia eläkeläisiä ajatellen tasokorotuksia eläkkeisiin tulee tehdä reilusti. Eläkeköy-
35



Pöytäkirjan asiakohta PTK 4/2017 vp
hyys on saatava poistettua. Samanaikaisesti eläkekatto ylisuurten eläkkeiden leikkaami-
seksi olisi mielestäni tarpeen.

Taitetun indeksin poistoon liittyen: Kun indeksimuutoksia tehdään, tilannetta voidaan
tarkastella esimerkiksi viiden tai kymmenen vuoden välein — riittävän pitkä aika nähdä,
miten indeksi vaikuttaa, ja samalla riittävän lyhyt aika, jotta kehitykseen voidaan reagoida.
Taitettu indeksi tuotiin alun perin väliaikaisena ratkaisuna.

Kannatan aloitetta TyEL-indeksin palauttamiseksi oikeudenmukaisemmaksi palkkatu-
loindeksiksi. Sosiaali- ja terveysvaliokunnassa tulen toimimaan eläkeläisten oikeudenmu-
kaisemman kohtelun puolesta myös silloin, kun käsitellään eläkeasioita. [Suosionosoituk-
sia yleisölehteriltä — Puhemies koputtaa] 

Toinen varapuhemies Arto Satonen: Pyydän saada huomauttaa, että täällä ei ole syytä
antaa aplodeja. — Tässä vaiheessa jatkamme listan mukaan. Salissa on sen verran vähän
väkeä, että kaikki saavat puheenvuoron ajallaan.

19.37 Markku Pakkanen kesk: Arvoisa herra puhemies! Tässä kuultiin juuri, että jos tai-
tettu indeksi poistetaan, se nostaa eläkkeitä. Se pitää paikkansa, mutta se myös nostaa elä-
kemaksuja. Ja on tärkeää huomioida, että jos tämä mahdollinen muutos tehdään, niin pää-
tökset maksujen nostosta tehdään työmarkkinapöydissä eikä täällä salissa.

Eläkepolitiikkaa ja -uudistusta voidaan tehdä, ja uudistuksen tarkoitus on, että työeläke-
järjestelmä mukautuu kasvavaan elinikään ja myös turvaa nuorille aikanaan kohtuullisen
eläkkeen kohtuullisella maksutasolla. Tämä suomalainen eläkejärjestelmä on hyvä, ja tätä
on vertailtu maailmalla, ja tämä on muun muassa ainoa automaattisesti eliniän huomioon
ottava eläkejärjestelmä. Työeläkejärjestelmään on liittynyt vuosikymmenen saatossa täl-
laisia hienostelevia käsitteitä: on puhuttu eläkelupauksesta, myönnetystä palkasta ja suku-
polvien välisestä ketjukirjeestä. Tosiasiahan on kuitenkin, että tämä on lakisääteinen sosi-
aalivakuutus, jota joudutaan aika ajoin tarkistelemaan, ja nyt on juuri se aika ollut.

Tämä työeläkejärjestelmä tulee kestämään Suomessa, jos Suomi saa taloutensa kun-
toon. Täällä on puhuttu isoista summista rahaa. Se on merkittävä määrä, mutta se on noin
7—8 vuoden eläkemäärä, jos sitä kerralla aletaan maksamaan eikä eläkkeitä peritä. Siis
mielestäni on tärkeää, että tämä työeläkejärjestelmä pidetään vahvasti työmarkkinajärjes-
töiden käsissä, koska jos on näin, että poliitikot täällä salissa liikaa siihen järjestelmään
puuttuvat, niin tulee tällaisia virhearvioita tehtyä, mitä 90-luvulla on tässä salissa tehty.
Tällaisia virheitä ovat myös muun muassa työttömyyden hoitaminen eläkepolitiikalla taik-
ka yksilöllinen [Puhemies koputtaa] varhaiseläke. Ne ovat hyvin kalliita järjestelmiä olleet
suomalaiselle yhteiskunnalle.

19.39 Toimi Kankaanniemi ps: Herra puhemies! Edustaja Taavitsainen kaatoi kovan
lastin perussuomalaisten päälle. No, se sopii, me olemme hallituksessa ja kannamme hal-
litusvastuuta, ja tulokset näkyvät: Suomi on vahvasti kääntynyt nousuun. Kun vielä 2012,
2013 ja 2014 bruttokansantuote aleni — yhtenä vuonna jopa 1,2 prosenttia ja kahtena muu-
na vuonna yli 0,5 prosenttia — niin nyt bruttokansantuote kasvaa 1—2 prosenttia. Eli on
saatu käänne siitä pysähtyneisyyden tai oikeastaan taantumuksen ajasta, joka viime kau-
della oli. [Jukka Gustafsson: Miten tämä liittyy työeläkkeisiin?] Tämä on tietysti se tulos,
mistä me kannamme vastuuta, että näin Suomi on paremmassa mallissa. — No, tämä ei lii-
ty suoraan eläkkeisiin. [Jukka Gustafsson: Aivan!]
36



Pöytäkirjan asiakohta PTK 4/2017 vp
Viime vaalikaudella, melko tasan kolme vuotta sitten, te, sosiaalidemokraatit, olitte hal-
lituksessa, ja silloin — en muista, kumpi oli valtiovarainministerinä, Urpilainen vaiko Rin-
ne — päätettiin kehysriihessä maaliskuussa 14, että työeläkeindeksiä leikataan. Indeksi
olisi nostanut vuoden 15 alusta työeläkkeitä 1,5 prosenttia, kansaneläkkeitä 1,6 prosenttia.
Te päätitte, ja vieläpä teidän esityksestänne, että leikataan pois 1,1 prosenttiyksikköä työ-
eläkeindeksistä. Annettiin vain 0,4 prosenttia, kun olisi kuulunut 1,5 prosenttia korottaa
työeläkkeitä. Näin te teitte. Miksi? Miksi te rokotitte eläkeläisiä tällä tavalla? No niin, ei
varmaan vastausta tule.

Nyt tällä kaudella on nostettu takuueläkettä kerran, ja toinen on tulossa, siitä on päätös.
Viime vaalikaudella ei ensimmäistäkään eläkekorjausta tehty näihin pienimpiin eläkkei-
siin. Sen sijaan kuntien palveluita leikattiin rajusti, vanhustenhuoltoa heikennettiin kunti-
en taloutta kurjistamalla. — No, sekään ei kuulu muuten kuin välillisesti tähän asiaan.

Sosiaalidemokraatit, arvoisa edustaja Taavitsainen, ovat olleet vallassa tällä aikaa, kun
taitettua indeksiaikaa on eletty vuodesta 95 vuoteen 2007 — siitä ensin kaksi vaalikautta
pääministeripuolueena ja sitten kolmas vaalikausi valtiovarainministeripuolueena ja eläke-
asioista vastaavana puolueena pääosin tuon ajan. Ja edelleen 2011—2015 sosiaalidemo-
kraatit olivat hallituksessa vastuussa keskeisesti näistä asioista muun muassa valtiovarain-
ministeripuolueena.

Eli kyllä se sosiaalidemokraattien vastuu eläkeläisten heikosta kohtelusta on äärettömän
raskas tällä aikaa, kun taitettua indeksiä on pidetty voimassa. Ette te ole korjanneet. Ette te
ole edes yrittäneet korjata kertaakaan tätä tilannetta. Ja nyt teillä on tietysti sitten oppositi-
ossa mahdollisuus esittää kaikenlaisia, mutta vastuu tulee eteen, jos pääsette hallitusvas-
tuuseen parin vuoden kuluttua. Sitten näemme, miten käy meidän eläkeläisten.

Tässä kansalaisaloitteen tekijät lähtevät siitä, että eläkerahastojen sijoitustuotot kasva-
vat jatkossakin niin voimakkaasti kuin ovat kasvaneet viime vuosikymmeninä. Se on ihan
totta, että kasvu on ollut todella reipasta. Sijoitukset ovat onnistuneet ja tuottaneet hyvin, ja
siihen nähden meillä olisi erinomaiset mahdollisuudet parantaa eläkkeensaajien etuutta eli
eläkkeitä.

Mutta mikä on tulevaisuus? Sen verran vielä historiaa, että vuonna 1929 — siitä on nyt
melkein sata vuotta aikaa, 88 vuotta aikaa — oli maailmanlaajuinen pörssiromahdus. Siitä
selviäminen vei aikaa 25 vuotta. Arvot putosivat todella rajusti. Tällaiset rahastot kärsivät.
Vuonna 1987 oli musta maanantai ja pörssit horjuivat ja alenivat rajusti. Vuonna 2008 oli
samanlainen, ja sen seuraukset näkyvät vielä tänä päivänä, niin kuin hyvin tiedämme Suo-
menkin seitsemän vuotta kestäneestä lamasta tai taantumasta, se alkoi silloin. Eli tällaisia
kausia voi tulla, ja ne voivat olla syviä ja vakavia. Siksi minä en luottaisi ihan niin voimal-
lisesti kuin nämä aloitteen tekijät tähän, että meidän eläkerahastot kasvavat taikka säilyvät
edes sellaisina kuin ne nyt ovat. Viime keväänäkin, vajaa vuosi sitten, oli joitakin kuukau-
sia aika, jolloin nämä sijoitukset olivat miinusmerkkisiä tuotoltaan. Eli tämä on iso kysy-
mys, niin kuin edellisessä puheenvuorossa totesin, ja tähän pitäisi saada varmuus, voim-
meko luottaa viisaiden aloitteentekijöiden vaiko niiden, jotka ovat toista mieltä, perustelui-
hin näissä tuotoissa. 185 miljardia on valtava summa, ja jos se hyvin tuottaa, niin siinä on
iso tuotto myös. Tänä vuonna varmaan, kun tulee erittäin suuret osingot muun muassa, nä-
köjään, niihin tulee hyvä potti lisää. Mutta tuleeko ensi vuonna, seuraavina vuosina, se on
kyllä iso kysymys.

Arvoisa puhemies! Täällä on sitten muutama huomautus niistä vielä. Taisi olla... En
muista, kuka tuossa totesi tästä eläkkeensaajien asumistuen leikkaussuunnitelmasta. Sitä ei
37



Pöytäkirjan asiakohta PTK 4/2017 vp
kyllä oppositio millään lailla hoitanut, vaan voin sanoa, että itse otin ministereihin 15. elo-
kuuta 2015 yhteyden suoraan ja sanoin, että minä en tule hyväksymään eläkeläisten asu-
mistuen leikkausta suunnitellulla tavalla. Perussuomalaisten ryhmä totteli minua ja totesi,
että näin ei voida tehdä, ja niin sitä ei tehty. Tänä päivänä kyllä ajattelen, että jotakin uu-
distusta asumistukijärjestelmään tarvitaan mutta ei tällä tavalla kuin tuossa suunnitelmas-
sa oli.

Arvoisa puhemies! Minusta — sosiaalidemokraatteihin vielä palaan — he ovat tämän
taitetun indeksin isiä ja äitejä sekä poliittisesti että SAK:n kautta. Ja myös leikkasitte mel-
ko pientä työeläkettä saavilta kansaneläkkeen pohjaosan jopa kahteen kertaan vuosituhan-
nen vaihteessa. Miljardeja ja miljardeja ovat eläkeläiset, pienituloiset eläkeläiset, tämän
pohjaosan leikkauksen myötä menettäneet tässä 15 vuoden aikana, ja taitettu indeksi on
tietysti vienyt varmaan kymmeniä miljardeja eläkeläisiltä. Siksi tämä kritiikki on ihan pai-
kallaan. Mutta korjaamisessa on nyt tehtävä oikeudenmukainen ratkaisu, sellainen järjes-
telmä, joka suosii pieniä ja keskisuuria eläkkeitä mutta ei niitä ökyeläkkeitä, joita meillä
valitettavasti on, kun eläkekattoa ei ole saatu aikaan, joka pitäisi kyllä saada aikaiseksi.

19.48 Sanna Lauslahti kok: Arvoisa puhemies! Jäin edustaja Tanuksen jälkeen mietti-
mään tätä eläkepommin purkua ja sitä, miksi sitä eläkepommia ei ole tullut. No, siihen on
yksinkertainen syy: eläkepommin purkua on tehty jo pidemmän aikaa, monilla eri konsteil-
la.

Otetaan esimerkkinä ihan yksityisalojen palkansaajien maksamat työeläkemaksut.
Vuonna 1960 työeläkemaksut olivat 5 prosenttia. Esimerkiksi sinä vuonna, kun minä siir-
ryin työelämään, ne olivat noin 15 prosenttia, ja tänä päivänä se nuori, joka menee työelä-
mään, aloittaa maksamalla lähemmäksi 25 prosenttia, 24 prosenttia ja rapiat, ja ne tulevat
sukupolvet tulevat maksamaan vielä enemmän, mistä johtuen myöskin meidän eläkevaral-
lisuus on kasvanut juuri siihen, mitä se tänä päivänä on. Ja miksi sitä on kasvatettu näinkin
suureksi? No siksi, koska meillä on yhä vähemmän heitä, jotka tekevät töitä ja ansaitsevat
ja tuovat ansiotuloja ja maksavat niitä eläkkeitä, minkä vuoksi näiden varantojen tulee olla
riittävät suuret, jotta me selviydymme niistä kymmenistä vuosista, kunnes meillä on riittä-
västi heitä, jotka käyvät työssä, suhteessa eläkkeensaajiin.

Toinen kysymys liittyy siihen, millä muilla tavoilla tätä eläkepommia on purettu. No sil-
lä, että me pystymme luomaan yhteiskunnan, jossa me teemme yhä pidempään töitä, ja sii-
hen on tuonut omat erillisratkaisunsa nyt juuri tullut eläkelainsäädäntö, ja siltä osin tätä on
tehty myöskin jo aikaisemmin. 

Eli kaksi tapaa: ensinnäkin eläkemaksuja on korotettu koko ajan yhä enemmän, ja toi-
nen on se, että meillä tehdään yhä pidempään töitä. Ne ovat olleet niitä [Puhemies koput-
taa] pomminpurkukeinoja.

19.50 Jukka Gustafsson sd: Arvoisa puhemies! En tiedä, mitä muuta pitäisi edustaja
Kankaanniemelle sanoa kuin se, että teistä on tullut eduskunnan johtava antisosiaalidemo-
kraatti. [Toimi Kankaanniemi: Ei kun kannustan teitä oikeaan suuntaan!] Mutta jokainen
voi tulla uskollaan onnelliseksi, ja jos te, edustaja Kankaanniemi, saatte tyydytystä hauk-
kumalla sosiaalidemokraatteja asiayhteyksissä, joihin käsiteltävä asia ei juurikaan liity...
Sitä paitsi te olette niin kokenut poliitikko, että hyvin tiedätte, että kun puhutaan joistain
vuosien 1995—1996 asioista, mistä on päätetty, niin milloin aloitteet ovat lähteneet edus-
taja Soininvaaralta, milloin keneltä tahansa, ja turha niistä nyt on sosiaalidemokraatteja
38



Pöytäkirjan asiakohta PTK 4/2017 vp
syyllistää. Kun on oppinut tuntemaan teidät myöskin silloin, kun olitte Kristillisen Liiton
jäsenenä täällä, niin uskaltaisin sanoa, että puhuitte asiallisemmin ja tyylikkäämmin sil-
loin. Mutta ei täällä illalla nyt tähän aikaan kannata näistä sen enempää. Että puhutte mitä
puhutte, mutta korjaan ne jossain toisessa yhteydessä sitten. [Toimi Kankaanniemi: Heti
vain!]

Yksi iso asia, mikä tässä nyt keskustelussa on mukana ja mitä sivutaan, liittyy tähän en-
nustamisen vaikeuteen. Olen itse myös saanut yhteiskuntatieteellisen koulutuksen ja par-
haimmillani pidän itseäni myöskin yhteiskuntatieteilijänä, ja on helppo olla niitten kanssa
samaa mieltä, jotka ovat todenneet, että yksikään taloustutkimuslaitos ei tee vakavasti otet-
tavia yli 20 vuoden mittaisia ennusteita. Näillä arvioilla on siitä eteenpäin sitten tietty viit-
teellinen merkitys. Toki ymmärrän sen, että eläketutkijat, tutkimuslaitokset tekevät myös-
kin pidemmän aikavälin ennusteita.

Kun totean, että ETK:n ennuste vakioi yli puoleksi vuosisataa työeläkemaksun 24,4 pro-
senttiin, reaalipalkkojen kasvuksi oletetaan 1 prosentti vuosina 2017—2026 ja sen jälkeen
1,5 prosenttia, inflaatio olisi 0,4 vuonna 2016 ja 1,5 prosenttia vuosina 2017—2026 ja sen
jälkeen 60 vuotta 1,7 prosenttia, niin nämä luvuthan ovat valistunutta arvailua. Ja yhden-
kin tämmöisen parametrin muutos mullistaa vuosikymmenten päässä kumulatiivisine vai-
kutuksineen koko ennusteen päätelmät. Sitten ydinkohtahan on tietysti tämä eläkerahasto-
jen reaalituotto. Se on tässä ETK:n ennusteessa 3,2 prosenttia vuonna 2016, seuraavina 10
vuotena se on 3, sitä seuraavina 60 vuotena 3,5. No, mennyt kehityshän todistaa ihan tois-
ta: kasvu vuosina 2010—2015 oli 4,6 ja viime vuonna 5,2.

Tiedossani on, että mahdollisesti tällaista tuottojen laskua voi tapahtua, mutta paljon
enemmän kuin edustaja Kankaanniemeen luotan Thomas Pikettyyn, joka tässä Pääoma
2000-luvulla -kirjassa, jonka joululomalla luin — suosittelen, yli 400 sivua, edustaja Kan-
kaanniemikin voisi hankkia tämän kirjan [Toimi Kankaanniemi: Kiitos vinkistä!] — viit-
taa, että "nyky-yhteiskunnassa kiinteistöt tuottavat tavallisesti omistajalleen 4—5 prosen-
tin vuosituoton". Kuitenkin hän siinä kirjassaan puhuu, että todennäköistä on se, että ne
tuotot pitkällä aikavälillä ovat 3—4 prosentin tasolla sitten kuitenkin.

Sitten lainaan vielä tästä, että jos tämä ETK:n ennuste käyttäisi menneen kehityksen mu-
kaista 4 prosentin reaalituotto-oletusta, niin vuonna 2050 rahastoissa olisi varoja käyvin
hinnoin 275 miljardia euroa ja vuonna 2080 peräti 680 miljardia euroa enemmän kuin mitä
3,5 prosentin tuotto-oletus osoittaa. No, niin kuin tuossa itse sanoin, minä en anna näille lu-
vuille mitään kovin olennaista merkitystä, ollakseni johdonmukainen, mutta se vain ker-
too, kuinka isot vaikutukset sillä sitten on, lasketaanko 3 prosentin, 3,5:n vai 4:n mukaan,
ja niin kuin siinä tavallaan pääpuheenvuorossani muutama tunti sitten totesin, poliittista
päätöksentekoa ei tämmöisiin pitkän aikavälin skenaarioihin pidä tietystikään sitoa, vaan
eläkejärjestelmiä arvioidaan 50 vuoden välein, tarvittaessa sitten lyhyemminkin. Että totta
kai näitä arvioidaan, mutta se ei nyt muuta sitä tosiasiaa, että tästä palkkaindeksistäkin voi-
daan vakavasti keskustella, ja sen takia tämän aloitteen olen allekirjoittanut. Olen myöskin
itse tyytyväisenä ottanut vastaan niitä kiitoksia tohtori Kiljusen puolesta, että tätä keskus-
telua on nyt käyty, ja varmaan sitä entistä syvällisemminkin vielä sitten käydään. 

Yhteen asiaan, johon tohtori Kiljunen on näissä tausta-aineistoissaan viitannut ja joka
liittyy siihen, mikä on tämän kasvuvaikutus yhteiskunnassa, jos merkittävästi tätä työelä-
kettä parannetaan: Kasvuvaikutukset on laskettu pidemmällä aikavälillä kymmenissätu-
hansissa työpaikoissa Suomessa työttömyyden vähentymisenä ja työpaikkojen lisääntymi-
senä, ja kysymys on erittäin tehokkaasta kysynnän lisäyksestä. Mutta itse asiassa sanoin tä-
39



Pöytäkirjan asiakohta PTK 4/2017 vp
män nyt sen takia, että toivon, että sosiaali- ja terveysvaliokunta myöskin tähän näkökul-
maan sitten asiantuntijakuulemisessaan perehtyy.

19.58 Satu Hassi vihr: Arvoisa puhemies! Kun tässä keskustelussa nyt jotkut edustajat
joko ymmärtämättömyyttään tai sitten vastoin parempaa tietoaan ovat sivuuttaneet sen,
että tämä aloite ei lainkaan parantaisi köyhimpien eläkeläisten asemaa, niin muutama nu-
mero: [Jukka Gustafssonin välihuuto] Ne eläkeläiset, jotka saavat pelkkää kansaneläkettä
tai takuueläkettä, eivät hyötyisi yhtään mitään. Eläkeläinen, joka nyt saa 500 euron kuu-
kausieläkettä, hyötyisi tästä aloitteesta — mikäli nyt jatkuisi niin, että palkkaindeksi on
korkeampi kuin elinkustannusindeksi — 15 vuoden kuluttua 100 euroa kuukaudessa. Sen
sijaan 3 000 euroa kuukaudessa nyt saava eläkeläinen hyötyisi samassa ajassa yli 600 eu-
roa kuukaudessa. Eli tämä kärjistäisi myös eläkeläisten välisiä tuloeroja.

Toiseksi niille, jotka nyt ilkkuvat sillä, että eläkepommi on osoittautunut suutariksi: asia
on aivan niin kuin edustaja Lauslahti totesi, että tässä on tehty paljon asioita — sinänsä
mielestäni aika lailla semmoista hienosäätöä, mutta kuitenkin monia asioita — joilla tätä
eläkepommia on purettu, ja joukossa on monia niitä asioita, joita sitten osa edustajista on
tässä keskustelussa arvostellut. Mielestäni olisi hyvin vastuutonta laskea meidän eläkejär-
jestelmän tulevaisuus erittäin optimististen tuotto-odotusten varaan.

Kolmanneksi, kuten jo alkuperäisessä puheenvuorossani totesin, eläkeikä on pidenty-
nyt. Tämä on yksi niistä asioista, joiden takia olemme tarvinneet eläkejärjestelmään muu-
toksia, joita se ei alun perin sisältänyt. [Puhemies koputtaa] Ja mielestäni se on oikein hyvä
asia meidän iäkkäiden ihmisten kannalta, että meidän odotettu elinikämme on pidentynyt
yli 10 vuodella.

20.00 Sari Tanus kd: Arvoisa herra puhemies! Niin kuin sanoin, sosiaali- ja terveysvalio-
kunnassa näitä asioita tullaan käsittelemään tarkemmin. Tässä on käyty hyvää keskuste-
lua, ja niin kuin sanottu, hyvin monenlaisilta näkökannoilta.

Haluaisin yhden asian nostaa tässä vielä esiin. Nykyiset eläkerahastothan ovat valtavan
paljon suurempia kuin mitä arvioitiin järjestelmää luotaessa tarvittavan. Jos tätä eläkepom-
mia on purettu sillä, että nostetaan niitä työnantajamaksuja ja niin edelleen, niin samanai-
kaisesti näitä eläkerahastoja on sitten kyllä kasvatettu valtavan suuriksi. Voidaan sanoa,
että ne ovat Suomen suurimmat rahastokertymät ja niiden valta-asema suomalaisessa yh-
teiskunnassa on jo varsin suuri. Ja sitten vielä, kun ajatellaan, että noista nykyisin siis jo
noin 190 miljardista eurosta, siitä varallisuudesta, on arvioitu, että 130 miljardia on ulko-
maisissa sijoituksissa, siis tuo 130 miljardia on irrotettu Suomen kansantaloudesta ja siir-
retty rahoittamaan ulkomaista yritystoimintaa, niin ihan vain yksinkertaisella matematii-
kalla, talonpoikaisjärjellä ajateltuna voisin kysyä, onko tämä oikein. Eikö tällä rahalla voi-
taisi vauhdittaa Suomen talouden heikkoa kehitystä?

Ja sitten tähän liittyen vielä toinen asia. Suomessa näitten eläkerahastojen hallinto on an-
nettu pääosin yksityisen kaltaisten organisaatioiden hoidettavaksi. Olen ymmärtänyt, että
tällainen järjestelmä on EU-lakien vastainen, ja se perustuu Suomen EU-liittymissopimuk-
sen poikkeuspykälään. Asiantuntijalausunnoissa on ymmärtääkseni todettu, että suomalai-
nen työeläkejärjestelmä on Suomen perustuslainkin vastainen, mutta kun tuollainen suuri
valtakeskittymä on synnytetty, ei asiaan enää uskalleta kajota. Onko asia näin tai miten se
on, mutta näin minä olen ymmärtänyt, ja minun mielestäni tällaisten totuuksien esiin tule-
minen on varsin huolestuttavaa demokraattisessa valtiossa.
40



Pöytäkirjan asiakohta PTK 4/2017 vp
20.02 Satu Taavitsainen sd: Arvoisa puhemies! Köyhän eläkeläisen elämä on tässä ja
nyt. Se on huomenna, kun pitää mennä apteekkiin ostamaan lääkkeitä. Se on ylihuomenna,
kun pitää mennä kauppaan ostamaan ruokaa. Sen takia ei ole niinkään merkitystä sillä,
mitä on tapahtunut historiassa, mitä on tehty 20 vuotta sitten tai 10 vuotta sitten, mutta sillä
on merkitystä, mitä tämä hallitus tekee nyt.

Edustaja Kankaanniemi, unohditte mainita puheenvuorossanne sen, että tämä hallitus
tämän vuoden alusta leikkasi 0,85 prosenttia takuueläkettä ja kansaneläkeindeksiä. Alun
perin teillä oli syksyllä 15 suunnitelmissa ainoastaan tehdä indeksin jäädytys, elikkä täl-
löin takuueläke ja kansaneläke eivät olisi nousseet elinkustannusindeksin mukana, mutta
ne suunnitelmat sitten muuttuivat, kun teidän piti jostain saada lisää rahaa näille rikkaitten
veronalennuksille. Edustaja Kankaanniemi, muistelen näin, että te olette ollut täällä edus-
kunnassa vuodesta 87 asti ja jopa ministerinä. Teillä on ollut mahdollisuus kyllä muuttaa
näitä ja lunastaa niitä lupauksia eikä pelkästään vain syyttää sosiaalidemokraatteja. Nyt toi-
voisinkin hallitukselta, että korjataan nämä epäkohdat, mitä on eläkeläisköyhien osalta täs-
sä salissa tänään sanottu. Valta antaa mahdollisuuden toimia.

20.04 Toimi Kankaanniemi ps: Arvoisa herra puhemies! Olin ministerinä 90-luvun alus-
sa, ennen kuin Lipposen hallitus aloitti nämä eläkeläisten rajut leikkaukset, [Jukka Gus-
tafsson: Ja Suomihan lähti nousuun!] ja sen jälkeen olen ollut oppositiossa, niin ettei siellä
nyt ole pystytty vaikuttamaan kovin merkittävästi, niin kuin tiedetään.

Arvoisa puhemies! Totean ensinnä tästä EU-jäsenyyden vaikutuksesta näihin eläkejär-
jestelmiin, että silloin olin tosiaan hallituksessa, joka neuvotteli Suomen EU-liittymissopi-
muksen, ja tämä oli yksi iso kysymys siellä ja saimme pysyvän poikkeuksen tähän eläke-
järjestelmän säilyttämiseen ja se ei ole siinä mielessä vaarassa. Onko perustuslain kanssa,
niin en usko, koska uudistuksia on tehty monta kertaa ja perustuslakivaliokunta on niihin
paneutunut. Mutta en ole sen alan asiantuntija.

Sitten totean edustaja Taavitsaiselle, että tämä hallitus ensi töikseen korotti takuueläket-
tä. Se oli hieno teko, yli 20 euroa, ja toinen korotus on tulossa. Teidän hallituskaudellanne
ei nostettu, viime kaudella, yhtään mutta leikattiin työeläkkeitä, niin kuin äsken kerroin,
1,2 prosenttiyksiköllä, pieniäkin työeläkkeitä. Se oli teidän työtänne. No niin, en halua so-
siaalidemokraatteja moittia, mutta kun te nostitte nämä syytökset, niin vastasin, mikä on
teidän vastuunne tästä politiikasta, mitä on harjoitettu, ja se on faktaa, joka pitää myös
muistaa ja sietää eli totuus pitää mielessä. [Satu Taavitsaisen välihuuto]

Sipilän—Soinin hallitus panee panokset pienten eläkkeitten, nimenomaan takuueläk-
keitten, niin kuin mainitsin, parantamiseen ja palvelujen parantamiseen, ja myös muun
muassa Yle-vero on poistettu, [Puhemies koputtaa] ja se on pienituloisille eläkeläisille iso
asia.

20.06 Sanna Lauslahti kok: Arvoisa puhemies! Edustaja Tanukselle muutama komment-
ti: Ei ole yhdentekevää, mikä se eläkemaksu on. Se nimittäin toimii kahdella tavalla. En-
sinnäkin mitä suuremmat eläkemaksut meillä yhteiskunnassa on — ja riski on siitä, että me
joudumme maksamaan yhä enemmän eläkemaksuja — sitä enemmän se kaventaa myös
mahdollisuutta talouskasvulle, kahdella tavalla: ensinnäkin niin, että kun työnantajat mak-
savat sen, niin se tarkoittaa kustannusten kasvua henkilösivukuluissa, jolloin se heikentää
kustannuskilpailukykyä, ja toiseksi niin, että kun me työntekijät maksamme työeläkemak-
sua, niin se tarkoittaa sitä, että meillä on nettomääräisesti vähemmän kädessä rahaa, ja jos
41



Pöytäkirjan asiakohta PTK 4/2017 vp
katsotaan verottajan näkökulmasta, jossa se tulee vähennysjärjestelmän kautta, niin se tar-
koittaa myöskin vähemmän verotuloja. Meidän pitäisi enemmänkin pohtia sitä, millä me
saisimme kevennettyä tätä nykyistä taakkaa, kuin sitä, että me nostaisimme sitä. Se on käy-
tännössä myöskin talouskasvun kannalta perusteltua.

Me valiokunnassa lähdemme nyt seuraavaksi käsittelemään tätä kansalaisaloitetta, mikä
on erinomainen asia. Täällä salissa tulleet ajatukset erilaisista vaihtoehdoista ja näkemyk-
sistä ovat erittäin kannatettavia, ja tarkastelemme asiaa monen näkökulman kautta. Tässä
on valitettavasti käynyt niin, että kansalaisaloitteen tekijät ja vähän sitten erilaiset muut ta-
hot ovat vastakkain, jolloin on syytä miettiä, mikä on myöskin se neutraali taho tulemaan
asiantuntijana tuomaan sen tiedon vähän niin kuin sieltä keskeltä, jolloin voimme myös va-
liokuntana nähdä asioiden kummankin puolen, kuten kolikollakin on kaksi puolta.

Haluan päättää tässä oman puheenvuoroni siihen, että tätä missiota, joka tässä kansalais-
aloitteen tekijöillä on, että meillä on kaikilla [Puhemies koputtaa] hyvä elämä Suomessa,
on hyvä kannattaa.

20.09 Leena Meri ps: Arvoisa puhemies! Oli pikkusen oikeastaan pakkokin ottaa tässä
puheenvuoro, kun kuuntelin sitä, että hallitus on keskittynyt rikkaiden veronalennuksiin.
Otetaan nyt kuitenkin ihan faktat faktoina. Tämä veroalehan, mikä tuli, liittyy tämän kil-
pailukykysopimuksen vauhdittamiseen, jonka hallitus lupasi, mikäli saadaan tietty katta-
vuus, ja se nousi sen kattavuuden mukana. Siinä annettiin eläkkeensaajillekin veroale, ja se
tuli kaikille. Siellä ei nyt missään lukenut, että rikkaiden veroale, vaikka näin ehkä halu-
taan tätä asiaa lanseerata.

Sitten taas toisaalta, jos puhutaan tästä yhteisöverosta, niin katselin eilen tilastoja. Kun
täällä oli keskustelua pääministerin ilmoituksen perusteella asiasta, niin katselin eilen tuol-
ta netistä näitä, ja mittavin osa meidän yrityksistä, näistä toiminimistä ja pienistä henki-
löyhtiöistä, yrittäjistä tienaa noin 30 000 euroa vuodessa, niin että en minä nyt puhuisi rik-
kaista ihmisistä. Annetaan ihmisten yrittää. Siellä on kauppiasta, kampaajaa ja suutaria,
niin että emme me nyt varmasti ihan rikkaista ihmisistä puhu. Hienoa, että jaksavat työl-
listää itsensä.

Tässä tämän päivän keskustelussa on tullut tätä arviointia ja muuta. Se on varmasti to-
della vaikeaa. Toivottavasti valiokunnassa sitten tuodaan tänne meille saliin keskusteluun
erilaisia tuloksia ja ehdotuksia siitä, miten tämä köyhyys ja vähävaraisuus ratkaistaisiin,
mutta myös unohtamatta näitä tuhannen, 1 500:n, 1 800:n eläkkeitä. Ne eivät ole isoja net-
toeläkkeitä. Miten näillä ihmisillä pitkällä aikavälillä säilyy se maksukyky? Olisiko se rat-
kaisu jonkinlainen vaihtoehtoisuus, se, että poistettaisiin indeksileikkuri pienemmistä
eläkkeistä, mitä itse toivon? Jos vain mahdollista, totta kai, mukava olisi kuulla näitä kei-
noja, koska se ei auta mitään, että täällä toinen toisiamme moitimme. Varmasti kaikki hal-
lituksessa viime vuosina olleet puolueet ovat tästä ihan yhtä vastuussa. Mutta itse nyt olen
täällä 1,5 vuotta vasta ollut, [Puhemies koputtaa] niin että en ole päässyt näihin paljon vai-
kuttamaan.

20.11 Sari Tanus kd: Arvoisa puhemies! En halua pitkittää iltaa, ja itse asiassa edustaja
Lauslahtikin tuossa jo pyörähti pois, mutta olisin halunnut sanoa, että olen täysin samaa
mieltä hänen kanssaan työnantajan ja työntekijän isoista maksuista, ja vielä verottajaa aja-
tellen niistä tulee vähennyksiä. Että ei olla [Hälinää — Puhemies koputtaa] hyvässä, posi-
42



Pöytäkirjan asiakohta PTK 4/2017 vp
tiivisessa mallissa ollenkaan. Sen vuoksi nimenomaan ihmettelen, minkä takia tämä linja
on valittu samanaikaisesti, kun eläkerahastot kasvavat moninkertaisiksi.

Eläketurvakeskushan on julkaissut ennusteita, että myös lähemmän 20 vuoden osalta
näkee hyvin, että eläkejärjestelmässä olisi riittänyt semmoinen 50—60 miljardin euron ra-
hastotaso. Minkä takia nostetaan työnantajien ja työntekijöiden maksuja samanaikaisesti,
kun eläkerahastoon kertyy näitä rahoja? Jos ajatellaan, niin missään maailmassa ei tuollai-
sia 50 vuoden päähän ulottuvia ennusteita käytetä yhteiskunnallisen päätöksenteon pohja-
na, ja nyt tuntuu, että meillä se on suunnilleen keskustelun keskiössä. Lisäksi sanoisin tu-
levaisuusvaliokunnassa, jossa olen toiminut varsinaisena jäsenenä, että seuraavien vuo-
sien ja vuosikymmenten aikana tulee kyllä Suomenkin yhteiskunnassa ja työelämässä ta-
pahtumaan niin valtavan suuria muutoksia, kaiken kaikkiaan se, millä tavalla mitäkin asiaa
tässä maassa rahoitetaan, että siellä tulee kyllä harkittavaksi ja mietittäväksi paljon suu-
rempia ja monimutkaisempia asioita kuin nämä eläkeasiat ja -rahastot.

Mutta mielenkiintoista on ollut seurata, niin kuin sanoin, kuinka samoista kaavioista
tehdään hyvin erilaisia johtopäätelmiä. Itse asiassa, kun olen useammissa tilaisuuksissa ol-
lut kuuntelemassa puhujia, siinä vaiheessa, kun on esittänyt vähän kyseenalaistavia kysy-
myksiä, ihan realistisia kysymyksiä, ne vastaukset ovatkin olleet aika hämmentäviä ja pu-
hujat ovat enempi vähempi menneet, sanoisinko, hieman ulalle. Että ei tässä kaikki [Puhe-
mies koputtaa] ole ihan terveesti uunissa, sanoisin näin.

20.13 Satu Taavitsainen sd: Arvoisa puhemies! On pakko muistuttaa edustaja Merta sii-
tä, että eduskunnan tietopalvelu on laskenut myös hallituksen yrittäjävähennyksen jakau-
tumisen eri tuloluokkien välillä. Tuo 130 miljoonan euron tukipotti oli todella suuri lovi
valtion kassaan, ja tästä 50 prosenttia eli 65 miljoonaa ohjautuu pelkästään rikkaimmalle
yrittäjien tuloluokalle. Elikkä 75 000 rikkainta yrittäjää, joita ovat siis apteekkarit, asian-
ajajat ja lääkärit, hyötyy tästä, ja lähes 300 000 pienituloisempaa yrittäjää, joihin kuuluvat
parturi-kampaajat, kosmetologit, hierojat, taksimiehet, kirvesmiehet ja niin edelleen, jou-
tui tyytymään murusiin. Eli hallitus ajatteli ilmeisesti näin, että ne apteekkarit ovat niitä yh-
teiskunnan hädänalaisimpia, kun heitä pitää auttaa jokaista keskimäärin 5 700 eurolla. [Pu-
hemies koputtaa]

Toinen varapuhemies Arto Satonen: Nyt huomautan kyllä puhujaa, että ollaan aika kau-
kana tästä työeläkeindeksiasiasta. Vaikka edustaja Meri tähän viittasikin, niin nyt ei ole
kyllä tähän mennessä vielä puheenvuorossa päästy yhtään tähän työeläkeindeksiasiaan.
Toivon, että pysytään tässä aiheessa.

Arvoisa puhemies! Olin tulossa juuri siihen, että jos haluamme eläkeläisköyhyyttä vä-
hentää tässä ja nyt, niin esimerkiksi tuo 130 miljoonaa, joka nyt meni rikkaille yrittäjille
melkein kokonaan, olisi auttanut meidän eläkeläisköyhiä tänä vuonna jo.

20.15 Satu Hassi vihr: Arvoisa puhemies! Ennustaminen useiden vuosikymmenien pää-
hän on vaikeaa, mutta olisi vastuutonta jättää se tekemättä niillä tiedoilla, jotka meillä ovat
nyt käytettävissämme. Ei myöskään ole vastuullista olettaa, että tulevina vuosikymmeninä
kaikki menee kaikkein onnekkaimpien, optimistisimpien vaihtoehtojen mukaan. Kyllä me
tiedämme, että monet ennusteet ovat sitten myöskin osoittautuneet liian toiveikkaiksi. Esi-
43



Pöytäkirjan asiakohta PTK 4/2017 vp
merkiksi ilmastonmuutos saattaa tuottaa seurauksia, jotka mullistavat paljon enemmänkin
kuin eläkejärjestelmän.

Kun päivitellään eläkerahastojen suuruutta, niin pitää muistaa, että niiden pitää riittää
siihen, että eläkettä maksetaan elämän loppuun asti. Ei se ole mikään todiste siitä, että ne
olisivat jotenkin ylimitoitettuja, että suuret ikäluokat ovat hiljattain jääneet ja jäämässä
eläkkeelle. Rahojen pitää riittää useiden vuosikymmenien ajaksi niitten ikäluokkien, suu-
rin piirtein omankin ikäluokkani, eläkkeiden maksamiseen.

Eläkeläisköyhyyden vähentämisen kannalta olennaista on korottaa kansaneläkettä, ta-
kuueläkettä, eläkeläisten asumistukea. Ja sekä köyhimpien että vauraimpien eläkeläisten
kannalta olennaista on, että yhteiskunnan palvelut pelaavat: terveyspalvelut ja sitten erilai-
set asumis- ja tukipalvelut, kun meidän toimintakykymme heikkenee.

20.17 Toimi Kankaanniemi ps: Herra puhemies! Vielä kiitän tohtori Kiljusta, joka on
aloitteen pannut todella alulle, ja kaikkia niitä yli 80 000:ta, jotka ovat tämän allekirjoitta-
neet, edustaja Gustafssonia myöten. On hienoa, että tämä asia on tänne saatu, kun tästä pal-
jon puhutaan ja toreilla keskustellaan ja vaalit ovat aina tulossa.

Tämä sosiaalidemokraattien linja: Kun sosiaalidemokraateilla on niin valtavan hieno
menneisyys suomalaisen yhteiskunnan rakentamisessa, niin nyt odottaisin sosiaalidemo-
kraateilta selkeää linjaa tässä asiassa. Teidän puoluekokouspäätöksenne jäi minun mieles-
täni aivan ilmaan, liittyen nimenomaan tähän taitettuun indeksiin, mikä on se kanta, joka
siitä puoluekokouksen päätöksestä on luettavissa. Tässä keskustelussa edustaja Gustafs-
son ja edustaja Taavitsainen muun muassa ovat erittäin voimakkaasti puolustaneet, kannat-
taneet tätä aloitetta, ja ihan hyvä, hieno asia. Edustaja Joona Räsänen vastusti, ja taisi myös
edustaja Haatainen vastustaa, yhtä kirkkaan selkeästi. Edustaja Rinne, joka on puolueen
puheenjohtaja, on monessa yhteydessä sanonut, että tämä on täysin vastuuton aloite, tai ai-
nakin, että se on hylättävä ehdottomasti. Ja keskisuomalainen edustaja Ihalainen, joka näis-
sä asioissa on aika hyvä asiantuntija, näissäkin asioissa, vastustaa tätä aloitetta vahvasti.
No, poissaolijoitahan valtaosa demareista on tässä istunnossa ollut, mutta niinhän meitä on
täällä muutenkin hyvin vähän, niin että emme tiedä valtaosan kantaa. Mutta erityisesti odo-
tan ja varmasti Suomen eläkeläiset odottavat sosiaalidemokraateilta vastausta liittyen kaik-
kein pienimpien eläkeläisten, heikommassa asemassa olevien, ja sitten toisaalta näiden an-
sioeläkeläisten asemaan ja sitten vielä siihen, oletteko te todella valmiit antamaan valtavan
käteentulevan korotuksen kaikkein suurituloisimmille eläkeläisille.

20.19 Sari Tanus kd: Arvoisa herra puhemies! Edustaja Hassille muutama asia. 
Ensinnäkin, kun taitettu indeksi tuotiin, niin sehän tuotiin silloin väliaikaisena ratkaisu-

na. Näin olen ymmärtänyt, että siinä vaiheessa kukaan ei puhunut, että nyt tällainen taitettu
indeksi täytyy ottaa käyttöön ja pitää sitä lopun elämää, jotta tulevien sukupolvien eläk-
keet saataisiin maksettua. Joku logiikka siinä varmasti silloin oli.

Toinen: Minkä verran eläkerahastoihin tarvitaan rahaa? Niin kuin sanottu, on laskelmia,
joiden mukaan seuraaville muutamalle vuosikymmenelle murto-osa, muutama kymmenen
miljardia euroa, sen suuruinen rahasto riittäisi. Joka tapauksessa nyt meillä on lähempänä
200 miljardia euroa. Yleensähän tässä talossa on toimittu niin, että kun joitakin päätöksiä
tehdään, niin siihen voidaan laittaa mandaatti myös, että päätöstä tarkastellaan tietyin vä-
liajoin, ja ajattelisin myös tässä asiassa niin, että kun muutoksia tehdään eläkesysteemei-
hin, olivatpa ne minkälaisia tahansa, vaikka nyt tämä indeksiasia, niin eikö sitä ilman muu-
44



Pöytäkirjan asiakohta PTK 4/2017 vp
ta arvioida jatkossakin, mikä on yhteiskunnan tilanne, mikä on maksukapasiteetti, mihinkä
rahastot menevät ja niin edelleen. Ei kai nyt mitään muutakaan päätöstä tehdä niin, että nui-
jitaan tässä salissa päätös ja se on niin kuin kallioon hakattu seuraavaksi sadaksi vuodeksi,
vaan kyllähän näitä päätöksiä arvioidaan ja tarvittaessa tehdään korjausliikkeitä myöhem-
minkin.

20.21 Jukka Gustafsson sd: Arvoisa puhemies! En tiedä, luulen, että se on pääosin var-
maan sattumaa, että sosiaalidemokraattien puoluekokous oli viime viikonloppuna ja tämä
kansalaisaloite on nyt sitten tällä viikolla kuin on. Tämä tuli nyt vain mieleeni, kun tässä
nyt on noussut ihan ansaitusti tämä demarien puoluekokouspäätös esille. Olin myöskin itse
puoluekokousedustajana ja äärimmäisen tarkasti seurasin muun muassa tämän asian käsit-
telyä. Kyllä se 500 hengen puoluekokousedustajaryhmä sitoutui tähän toimenpideohjel-
maan eläkeläisköyhyyden vähentämiseksi ja sitten huomioi ikääntyneiden naisten ja pie-
niä työeläkkeitä saavien aseman.

Sitten nämä pientä työeläkettä saavat: Minulla ei itse asiassa ole nyt ihan tarkkaa käsi-
tystä, mihin kohtaan se pieni työeläke laitetaan, että onko se se 1 200 euroa, joka on se köy-
hyysrajan brutto. Minun mielestäni se on lähempänä sitä 1 500:aa euroa, jonka piirissä sit-
ten on todella iso määrä. Se nyt jää sitten meidän työryhmässä arvioitavaksi, ja varmaan
sos.- ja terveysvaliokuntakin tätäkin näkökulmaa pohtii.

Mutta niin kuin minä siinä pääpuheenvuorossani totesin, tämä kytkentä pieniin työeläk-
keisiin liittää sen tähän työeläkeindeksiin. Totesin: "Pientä työeläkettä saavien eläketurvaa
ei voida korjata puuttumatta indeksitarkistukseen." Tässä nyt sitten tulee erilaisia vaihto-
ehtoja, joihin muun muassa edustaja Meri on viitannut, että löydetäänkö siinä sitten täm-
möinen solidaarisempi ja oikeudenmukaisempi indeksi ja järjestelmä, [Puhemies koput-
taa] jota nyt sitten demarien eläkkeensaajatkin ovat esittäneet, minkä myöskin kerroin
tuossa aiemmin. [Puhemies koputtaa]

Kyllä tästä hyvä tulee, hei! [Toimi Kankaanniemi: No ei oikein näytä!]

20.23 Satu Hassi vihr: Arvoisa puhemies! Usein kuulee väitettävän, että niin sanottu tai-
tettu indeksi olisi luvattu väliaikaiseksi. Itselleni on kyllä jäänyt epäselväksi, kuka tällai-
sen lupauksen on antanut, paitsi kenties sitten joukko poliitikkoja vaalikentillä. Mutta olisi
ihan mielenkiintoista tietää, olisiko esimerkiksi silloinen hallitus todennut, että tämä on
tarkoitettu väliaikaiseksi. Tällainen ei ainakaan ole minun tiedossani. Mutta aivan yhtä hy-
vin nuoremmat ikäluokat voisivat sitten puhua taitetusta eläkeiästä, kun hiljattain on tehty
uudistus, joka tarkoittaa sitä, että nuoremmat ikäluokat tulevat jäämään eläkkeelle useita
vuosia vanhempina kuin me yli kuusikymppiset nyt jäämme.

Mutta toistan sen, että kaikki se, mitä tässä keskustelussa on puhuttu köyhimpien eläke-
läisten aseman parantamisesta, on kannatettavaa.

Keskustelu päättyi.

Asia lähetettiin sosiaali- ja terveysvaliokuntaan.
45


