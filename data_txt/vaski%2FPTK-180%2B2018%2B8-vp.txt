















































DEMBB8E.tmp.xml


Pöytäkirjan asiakohta PTK 180/2018 vp
Pöytäkirjan asiakohta 

PTK 180/2018 vp

Täysistunto

Maanantai 18.3.2019 klo 12.00—14.31

8. Hallituksen esitys eduskunnalle laiksi lastensuojelulain muuttamisesta
Lakialoite laiksi lastensuojelulain 75 §:n muuttamisesta

Hallituksen esitys HE 237/2018 vp
Lakialoite LA 86/2018 vp
Valiokunnan mietintö StVM 42/2018 vp

Toinen käsittely

Puhemies Paula Risikko: Toiseen käsittelyyn esitellään päiväjärjestyksen 8. asia. Nyt
voidaan hyväksyä tai hylätä lakiehdotukset, joiden sisällöstä päätettiin ensimmäisessä kä-
sittelyssä.

Keskustelu

13.21 Seppo Kääriäinen kesk: Arvoisa rouva puhemies! Sosiaali- ja terveysvaliokunta-
han esittää muutettavaksi lastensuojelulakia sillä tavalla, että lapsen oikeutta hyvään koh-
teluun, huolenpitoon ja kasvatukseen vahvistettaisiin ja niin ikään lastensuojelun jälkihoi-
don ikärajaa jatketaan 25 vuoteen saakka. Kaikki nämä tuntuvat erittäin perustelluilta.
Meidän on tehtävä kaikki voitava, että syrjäytyminen ja kaikenlainen vähäosaisuus voitai-
siin tässä maassa estää. Yhdessä se kaikki on tehtävä.

Arvoisa puhemies! Tässä yhteydessä sanon pari sanaa eduskunnan ja kansanedustajan
asemasta noin yleensä, jos puhemies sen sallii: 

Sodanjälkeisen ajan merkittävimpiä parlamentaarikkoja oli V. J. Sukselainen, pitkäai-
kainen puhemies, kaksinkertainen pääministeri ja paljon muuta. Hän korosti, että eduskun-
nalla, siis kansanvallan pääpaikalla, on viimekätinen vastuu vähäosaisten aseman kohen-
tamisesta ja siitä, että kukaan ei jää heitteille. Muut turvajärjestelmät saattavat pettää, mut-
ta eduskunta on viimeinen lukko, joka ei saa pettää. Näin ajatteli V. J. Sukselainen. Hän-
hän oli perhe- ja eläkepolitiikkaan perusteellisesti perehtynyt sosiaalipoliitikko ja kansan-
talousmies.

Eduskunnan vastuulla on se, että tasavallassa osallisuus on totta jokaiselle yhdenvertai-
sesti. Sitä tarkoittivat ne valtiopäivänaiset ja -miehet, joiden päättäväisen työn, jopa kamp-
pailun, ansiosta Suomen hallitusmuodoksi vahvistettiin tasavalta sata vuotta sitten, 17. päi-
vänä heinäkuuta vuonna 1919. Toteuttaakseen tehtävänsä eduskunnan on kyettävä päätök-
siin, myös vaikeisiin päätöksiin, myös ristiriitatilanteissa. Eduskunnan on kyettävä muo-
dostamaan hallitus kohtuullisessa ajassa, ei viivytellen. Sen on huolehdittava heikoimmis-
ta, kuten äsken sanoin, ja sen on varjeltava asemaansa vallankäytön keskuspaikkana tasa-
valtaisessa Suomessa. Rahvaan kielellä sanottuna eduskunnan yli ei kävellä.

Historiaan perehtyneet muistavat, miten valtaoikeuksiaan reunoja myöten käyttänyt, nii-
tä kolkutellutkin, presidentti Urho Kekkonen määritteli eduskunnan aseman. Hän sanoi,
 Tarkistettu
4.0



Pöytäkirjan asiakohta PTK 180/2018 vp
että jos eduskunta ja presidentti joutuvat vastakkain, eduskunta vetää pitemmän korren, ja
näin se on nykyisenkin valtiosäännön, perustuslain, puitteissa. 

Onko eduskunta perustuslaissa sovitun asemansa väärtti? Sehän riippuu kansanedusta-
jista ja vain heistä. Eduskunnan asema myös kansalaisten silmissä muotoutuu edustajien
edesottamuksista ja käytöksestä, myös puheista. Perustuslain 29 §:n mukaan kansanedus-
taja on velvollinen toimessaan noudattamaan oikeutta ja totuutta, ja 31 §:ssä jatketaan:
”Kansanedustajan tulee esiintyä vakaasti ja arvokkaasti sekä loukkaamatta toista henki-
löä.” Me olemme täällä huonoja neuvomaan toisiamme — minäkään en sitä tee, en osaa-
kaan tehdä. Eheytyspoliitikko, puhemies ja sittemmin tasavallan presidentti Kyösti Kallio
osoitti sanansa itsellensä ja edustajatovereilleen korostaessaan kauan, kauan sitten, että itse
kukin kohdaltansa kantaa vastuuta eduskunnan asemasta ja arvovallasta — siis itse kukin
kohdaltansa.

Yhtä tähdennän tässä: ymmärtäkäämme toisiamme. Tai kääntäen: älkäämme ymmärtä-
kö toisiamme ainakaan tahallaan väärin. Siitä alkaa luottamus ja yhteistyö, ja niiden varas-
sa Suomi on eheytynyt, Suomi on pitänyt itsenäisyytensä, elinvoimaisuutensa ja uskon tu-
levaisuuteen.

Arvoisa puhemies! Valitan, että eksyin vähän sivuun itse asiasta, mutta kyllä se ainakin
liippasi tätä agendan kohtaa. Tämä on viimeinen puheenvuoro meikäläiseltä tästä puhuja-
korokkeelta. Puheet on pidetty. Riittää, kun sanon kiitos. Siinä on kaikki. — Kiitos.

Puhemies Paula Risikko: Kunnioittavat kiitokset.

13.26 Sirkka-Liisa Anttila kesk: Arvoisa puhemies! Edustaja Kääriäisen tavoin yhdyn
tähän valiokunnan esitykseen, jolla kohennetaan ihan oikein ja perustellusti niiden lapsien
ja nuorten asemaa, jotka on otettu huostaan. 

Edustaja Kääriäisen erinomaiseen puheenvuoroon on erittäin helppo yhtyä. Sanoisin ai-
noastaan muutaman täydentävän sanan tältä 36 vuoden ajalta, jonka olen täällä saanut olla
Suomen kansaa edustamassa:

36 vuotta sitten maailma oli täysin toisenlainen paikka. Meillä olivat rajat kiinni, rahan
arvosta päätti Suomen Pankin johtokunta, ainoana sopimuksena oli EFTA-sopimus. 80-lu-
vun loppupuolella lähdettiin rahamarkkinoita avaamaan, ja ensimmäinen suuri koettele-
mus omalla edustajakaudellani oli pankkikriisi. Siihen haettiin yhdessä ratkaisut, ja sen jäl-
keen olivat vuorossa isot haasteet liittyen Euroopan unionin jäsenyyteen. 

Tällä kertaa maailma on vielä uudemmassa asennossa sen takia, että maailmassa on kol-
me henkilöä, jotka tällä hetkellä vaikuttavat maailman ja yhteiskuntien kehitykseen paljon
enemmän kuin kukaan muu aikaisemmin. Suurvaltojen johtajat päättävät asioista, ja nyt ol-
laan valitettavasti etääntymässä aika kauas sopimuksenvaraisesta, sopimuksenmukaisesta
yhteiskunnan ja maailman kehittämisjärjestelmästä. Täytyy toivoa, että siihen voitaisiin
jatkossa palata, koska kuitenkin tärkeintä on se, että tulevassa kehityksessä mukana olisi-
vat ainakin kaikki maanosat. Ja Euroopan unionihan edustaa maanosaa, johon Suomi kuu-
luu.

Oma kokemukseni eduskuntatyöstä ja erityisesti eduskunnasta työpaikkana on erin-
omainen. Täällä on erittäin avulias ja auttavainen henkilökunta, ja muistan ne ensimmäiset
vuodet, kun tänne tulin. Ei ollut edustajilla perehdyttämiskoulutusta, mutta sanon kauniin
kiitoksen niistä vuosista: silloin neuvottiin ja opastettiin, ja tällainenkin henkilö, joka tuli
2



Pöytäkirjan asiakohta PTK 180/2018 vp
taloon ilman, että koulutettiin talon toimintoihin, vähitellen pääsi jyvälle siitä, missä men-
nään.

Politiikka on ihmissuhdetyötä. Se on hyvää yhteistyötä ja joukkuepeliä, ja siihen kuulu-
vat olennaisena osana erilaiset mielipiteet. Itse peräänkuulutankin sitä, että me ymmärtäi-
simme toinen toisiamme enemmän ja hyväksyisimme sen tosiasian, että emme me täällä
keskustelemalla toinen toistemme mielipiteitä pysty muuttamaan, mutta me pystymme yh-
dessä hakemaan rakentavalla tavalla sen yhteisen pienimmän nimittäjän, jonka pohjalta sit-
ten yhdessä päätöksiä tehdään. Yhteistyösuhteet kun ovat kunnossa, kokemuksesta voin
sanoa, että suomalaista yhteiskuntaa voidaan rakentaa myöskin oppositiosta käsin erin-
omaisella tavalla. Oppositiohan on hallituksen omatunto, mutta oppositiolla on myöskin
hyvin tärkeä tehtävä pitää esillä vaihtoehtoisia asioita.

Eduskunta on Suomen arvokkain foorumi, ja niin kuin täällä edustaja Kääriäinen erin-
omaisesti sanoi, me jokainen itse olemme vastuussa siitä, että eduskunta myöskin säilyy
jatkossa Suomen arvokkaimpana foorumina, jota kansalaiset voivat ihan aidosti arvostaa.
Nythän eduskuntatyötä ollaan uudistamassa, ja siitä lausun suuret kiitokset, koska meillä
on tänä päivänä välineitä, joilla me voimme yhteydenpitoa kansalaisiin päin kovastikin li-
sätä. Toivotankin onnea sille uudistamistyölle, jossa keskeisesti myöskin Sitra on ollut mu-
kana. Kaikkihan alkoi siitä Kansanvallan korjausliike -teoksesta, joka Sitran toimesta val-
misteltiin.

Omasta puolestani kaunis kiitos 36 vuodesta — sen edessä olen nöyrä.

Puhemies Paula Risikko: Kunnioittavat kiitokset.

13.31 Tapani Tölli kesk: Arvoisa puhemies! Vähän aristelen käyttää puheenvuoroa mi-
nua huomattavasti kokeneempien parlamentaarikkojen jälkeen, mutta kun tulin pyytäneek-
si, niin sen käytän. Yhdyn molempiin edellä käytettyihin puheenvuoroihin, voi sanoa ko-
konaisuudessaan. 

Tämä esillä oleva lastensuojelulain muutos on hyvin kannatettava. Kun on kysymys las-
ten oikeuksista, on kysymys todella tärkeästä asiasta. Silloin kun kysymys on lasten oi-
keuksista, niin lapset eivät itse pysty niitä valvomaan. Aina silloin kun tarkastelemme oi-
keuksia rinnakkain, niin se heikomman oikeus on se vahva, ja tästä on nyt kysymys. Tä-
män lakiesityksen tavoitteena on, että lapsen oikeutta hyvään kohteluun, huolenpitoon ja
kasvatukseen vahvistetaan. Se on hyvin tärkeä asia. Jos joskus, niin tänä aikana tämä asia
on todella merkittävä. 

Lastensuojelun merkitys on korostunut, mutta tässä yhteydessä haluan ottaa esille sen,
että myös meidän pitäisi tehdä toimia, jotta lastensuojelun tarve ei kasvaisi tai ei olisi niin
valtava. Me hyvin perustellusti puhumme laadukkaasta varhaiskasvatuksesta ja lastensuo-
jelusta, ja on syytä puhua ja kehittää niitä niissä tilanteissa, joissa niitä tarvitaan, mutta
meidän pitäisi vahvistaa myös perheiden kykyä hoitaa oma kasvatustehtävänsä, ja se on
monesti tänä aikana vaarassa ja siinä on paljon uhkatekijöitä. 

En halua syyllistää ketään, mutta joskus hätkähtää, kun lukee iltapäivälehtiä ja joka viik-
ko on merkittävä uutisaihe se, että joku perhe on hajonnut, on joku ottanut pikaeron tai vas-
taavaa. Siinä yhteydessä nousee aina esille se — ei siinä uutisessa, mutta tulee mieleen —
että mikä on lasten kohtalo. En halua — sanon toisen kerran — syyllistää ketään, mutta
monien selvitysten ja tutkimusten mukaan yksi pienten lasten huomattava pelon aihe on se,
että isä ja äiti muuttavat erilleen. Lapset tarvitsevat turvallista aikuista, turvallisia vanhem-
3



Pöytäkirjan asiakohta PTK 180/2018 vp
pia. Mitkä ovat ne meidän yhteiset toimenpiteet, joilla me tuemme perheiden säilymistä
eheänä? Mitkä ovat ne toimenpiteet, joilla rohkaistaan ja tuetaan siinä, että kriiseistä selvi-
tään?

Lapset ovat keskeinen asia yhteiskuntamme tulevaisuuden kannalta, ja eduskunnalla sii-
nä, mitä tässä asiassa tehdään, on tärkeä rooli. Tässä edustaja Kääriäinen viittasi edellä V.
J. Sukselaiseen, merkittävään suomalaisen yhteiskunnan sosiaalipolitiikan vaikuttajaan, ja
myös kansantaloustieteen, ja nimenomaan poliitikkoon ja yhteiskunnalliseen vaikuttajaan.
Hän oli sodan aikaan Väestöliiton puheenjohtaja. Vuonna 44 hän kirjoitti hyvin vahvasti
eräässä kirjoituksessaan tulevaisuudesta. Hän oli silloin huolissaan, miten meidän yhteis-
kuntana käy. Silloiset ja 30-luvun syntyvyysluvut olivat pieniä. Hän rohkaisi siinä kirjoi-
tuksessaan tulevaisuuteen ja sanoi, että hyvissä olosuhteissa, jos syntyvyys vahvistuisi, oli-
si mahdollista, että me saavuttaisimme 70-luvulla 4 miljoonan asukkaan rajan. Se kirjoitus
oli vuodelta 44, mutta mitä tapahtui? En sen enempää historiaa, mutta 46 jälkeen syntyivät
suuret ikäluokat, ja siinä on eräs ilmiö, josta meillä tämän ajan ihmisillä olisi opittavaa, ja
se on vahva usko tulevaisuuteen. Kaikesta muusta oli pulaa, muttei työn tekemisen tarpees-
ta. Niukoista oloista — Suomi oli silloin bruttokansantuotteella mitattuna Ruotsiin verrat-
tuna noin puolet. Se on selviytymistarina. Siinä oli usko tulevaisuuteen ja työn tekemiseen.
Sitä luottamusta tulevaisuuteen me tänäkin aikana tarvitsisimme. 

Arvoisa puhemies! Eduskunnan roolista haluan sanoa, koska tämä on myös minun osal-
tani viimeinen puheenvuoro tältä paikalta: 

Vähän yli sata vuotta sitten, syksyllä 1917 eduskunta julistautui korkeimman vallan hal-
tijaksi, ja sitä se on siitä saakka ollut. Meidän yhteinen tehtävämme on huolehtia siitä, että
tämän talon, tämän instituution roolia korkeimman vallan haltijana ei mikään murra. Ei
minkään tule murtaa. Tämä instituutio on kestänyt meidän kriisiajat: 30-luvun, jolloin yri-
tettiin vähätellä parlamentin roolia. Tämä toimi sodan aikana, ja kun sota päättyi, ensim-
mäisenä sodassa olleista maista Suomessa oli maaliskuussa 1945 eduskuntavaalit. Vielä ei
ollut Lapin sota päättynyt, vielä ei ollut Berliiniä vallattu, sota oli käynnissä, Suomessa al-
koi toimia parlamentti — se ei ole pieni asia — eli ihmiset pääsivät vaikuttamaan. 

Meidän on huolehdittava, että tämä kaikkina aikoina kestää. Ei tule siirtää sitä valtaa,
joka tällä instituutiolla on. Se ei saa siirtyä someen, ei Twitteriin eikä hetkellisiin mielen-
ilmaisuihin. Niillä on oma roolinsa, mutta tällä talolla täytyy olla päätösvalta. Tämä talo ra-
kennettiin lama-aikana, ja tästä tehtiin graniittilinna. Suomi oli ollut itsenäisenä kymme-
nen vuotta, kun tätä ruvettiin tekemään. Tästä tuli graniittilinna. Se on kansan ja kansalais-
ten talo. Se on kansaa varten. Me edustajat tulemme ja menemme, niin kuin meistä moni
nyt lähtee, mutta tämä on graniittilinna, ja sillä on symbolimerkitys myös siinä mielessä.
Tämän täytyy pysyä, ja tämän arvovallasta meidän on yhdessä hyvin huolehdittava. Silloin
meillä on myöskin tulevaisuus. Kun kansainvälisesti vertaamme, meillä on yksi maailman
toimivimpia parlamentteja.

Haluan kiittää kaikkia näistä vuosista. Täällä on ollut mielenkiintoista ja vaikuttavaa ol-
la.

Puhemies Paula Risikko: Kunnioittavat kiitokset.

13.40 Simon Elo sin: Arvoisa rouva puhemies! Tämä käsillä oleva hallituksen esitys las-
tensuojelulain muuttamisesta on, niin kuin tässä on tänään tullut ilmi, lyhyesti sanottuna
hyvin kannatettava. Se, mikä huolestuttaa ja mikä myös tuli edellisissä puheenvuoroissa
4



Pöytäkirjan asiakohta PTK 180/2018 vp
esille, on tietysti tämä yleinen tilanne. Jos tällä hetkellä vuodessa syntyy hieman päälle
40 000 lasta, niin kun menee ihan joitakin vuosia taaksepäin, luvut olivat vielä 60 000:ssa.
Ollaan tultu dramaattisesti alaspäin, ja kaikki tilastotiedot, mitä asiantuntijat meille täällä
eduskunnassakin tuottavat, näyttävät, että tästäkin voidaan vielä mennä pienempiin lukui-
hin. Eli on hyvin erikoinen tilanne, että elämme Suomessa, joka kaikilla mittareilla on va-
paampi ja vauraampi kuin koskaan, mutta silti lapsia — joiden minun mielestäni pitäisi olla
tärkeä osa ja mittarina siinä, kuinka vapaita ja vauraita me oikeastaan olemme — syntyy
vähemmän. 

Jos ajattelen omaa äitiäni, joka syntyi vuonna 45, sodan jälkeen, osana näitä suuria ikä-
luokkia, niin kyllä täytyy ihmetellä sellaista ajatusta, mikä joillekin nuorille tuntuu tänä
päivänä tulevan, että jos on ilmastoahdistusta, taloudellisia vaikeuksia tai muita haasteita
elämässä, niin ajatellaan, että ei voi lasta hankkia. Hankkimistahan se ei sinänsä ole, jokai-
nen lapsi on lahja, mutta tämä nyt ehkä on se sana, mitä tässä yhteydessä on syytä käyttää.
Kun ajattelen niitä sukupolvia, jotka sen sodan jälkeen lähtivät Suomea rakentamaan, niin
oli aivan erilainen tilanne, niin kuin tässä tuli puheenvuoroissa esille: oli pulaa ruuasta, oli
pulaa varmasti vapaudestakin, vaikka vapauden puolesta oli juuri taisteltu, oli erilaisia int-
ressiristiriitoja eri väestöryhmien välillä, oli varmasti epävarmuutta siitä, mihin maailma
menee, mihin Suomi menee, ja kylmä sota oli käsillä. Ja silti — silti — vuodessa syntyi
jopa 100 000 lasta. Minusta nimenomaan näistä sukupolvista täytyy tässä suhteessa esi-
merkkiä ottaa. Heillä oli oikeasti haasteiden aika. Meillä ei ole tässä ajassa kuitenkaan va-
raa lähteä väittämään, etteikö lapsille olisi tilaa siinä Suomessa, siinä maailmassa, missä
me elämme. Uskallan sanoa, että jos ei olla valmiita lapsia tähän maailmaan saattamaan,
niin onko ihmiskunnalla sellaista tulevaisuutta, joka on pelastamisen arvoinen, on sitten
ympäristöstä tai mistä tahansa kyse.

Arvoisa puhemies! Tässä nostettiin myös hyvin tärkeä teema esille. En ole itse pitkäai-
kainen kansanedustaja — olen ensimmäisen kauden kansanedustaja, ja jää nähtäväksi,
mikä on kansan päätös sitten vaaleissa ja olenko täällä vielä puhumassa tämän kauden jäl-
keen — mutta tuo sana ”toivo” oli tässä erittäin olennainen, ja haluan itsekin nostaa sen
esille. Jos ei ole toivoa, niin eihän yhteiskunnalla ja meillä ihmisillä ole mitään muutakaan.
Tämäkin minua huolestuttaa siinä suhteessa, arvoisa puhemies, että tuntuu, että tätä toivoa-
kin eri tahoilta yritetään nitistää. Tuodaan esille ilmastoahdistus, terrorismi, muuttoliike —
moni sellainen asia, joista ihminen saattaisi ajatella, että eihän tässä ole toivoa ja kaikki
kaatuu meidän syliimme. Mutta meidän täytyy pystyä päättäjinä luomaan sitä toivoa. Jopa
siinä tilanteessa, kun me itsekin ajattelisimme, että näyttää erittäin huonolta ja toivoa ei ole,
meidän tehtävämme ja meidän vastuumme päättäjinä on luoda toivoa eikä luoda epätoivoa. 

Tässä on otettu ansiokkaasti esille erilaisia, luonnollisesti keskustalaisia, alkiolaisia ajat-
telijoita ja heidän näkemyksiään. Allekirjoitan ne täysin. Lisäksi nostan esille yhden alki-
olaisesta juuresta myös lähteneen ajattelijan eli Veikko Vennamon. Edelleen allekirjoitan
hänen ajatuksensa siitä, että jokaisella ihmisellä on yhtäläinen ja jakamaton ihmisarvo. Tä-
mänkin ajatuksen merkitys on ehkä painottunut viime vuosina esimerkiksi muuttoliikkee-
seen liittyen yhä vain enemmän. 

Arvoisa puhemies! Puheenvuorossaan edustaja Kääriäinen otti esille sen, kykenemme-
kö päätöksiin, ja tämä on tällä hetkellä se asia, mikä varmasti politiikassa koko Euroopassa
eniten huolestuttaa. Jos katsomme Britannian tilannetta, meidän sote-uudistustamme, mo-
nia maita poliittisesti, niin kansalaiset kysyvät nimenomaan, kykenemmekö me päätök-
siin. Valitettavasti vastaus tällä hetkellä usein on, että emme näytä kykenevän, ja silloin-
5



Pöytäkirjan asiakohta PTK 180/2018 vp
han ihmiset kääntyvät sellaisten tahojen puoleen, jotka ainakin väittävät, että meidän rat-
kaisumme on sellainen, joka tarjoaa vahvaa päätöksentekoa. Usein, valitettavasti, tämä
vaihtoehto ei perustu niihin demokraattisiin ajatuksiin, mitä meillä Suomessakin jo sata
vuotta, niin kuin tässä tuli esille, on pidetty esillä. Esimerkiksi Kiina haastaa vakavasti sen
länsimaisen demokraattisen mallin, mihin Suomikin on sitoutunut, sen kansanvallan, jo-
hon tämä eduskunta on sitoutunut. Siksi, niin kuin edustaja Kääriäinen toi esille, eduskun-
nan on varjeltava asemaansa. Se ei ole itsestäänselvyys.

Edustaja Kääriäinen on, arvoisa puhemies, myös tunnettu siitä, että hän korkeasta par-
lamentaarisesta iästään huolimatta on hyvin aktiivinen Twitterissä, hyvin modernissa so-
siaalisen median kanavassa. Hän siellä muun muassa totesi juuri hiljattain: ”Erehtyy har-
vemmin, kun kuuntelee sisintään.” Tähänkin varmasti meistä itse kukin sekä poliitikkona
että ihmisenä voi lämpimästi yhtyä. Tätä meidän pitää tehdä joka päivä, kun me täällä pää-
töksiä teemme. Ehkä tämäkin hallituskausi oli hieman niin kuin edustaja Kääriäinen sanoi
”paarustamista oli, paarustamista”. Ei ollut aina ihan helppoa. 

Arvoisa puhemies! Lopuksi haluan tässä yhteydessä käyttää mahdollisuuden sanoa
muutaman sanan politiikan dinosauruksista, kuten media on viime aikoina pitkäaikaisia
kansanedustajia kutsunut. Suomi ei enää elä kansanvallan jurakautta, vaan olemme vakiin-
tunut ja vakaa demokratia. Osaltaan kiitos siitä kuuluu nimenomaan niille pitkäaikaisille
parlamentarismin puolustajille, jotka nyt jättävät eduskunnan. Seppo Kääriäinen, Sirkka-
Liisa Anttila, Tapani Tölli ja muut eduskunnan jättävät kunnioitetut kansanedustajat: Kii-
tän omalta osaltani ja sinisten puolesta teitä tekemästänne työstä. Eduskunnan täytyy jat-
kossa sopeutua elämään ilman teidän valloittavia persoonianne ja tärkeää panostanne sali-
keskusteluihin. Uskallan sanoa, että eduskunta jää kaipaamaan teistä jokaista. 

13.46 Outi Alanko-Kahiluoto vihr: Arvoisa puhemies! Minäkin haluan kiittää edustajia
Kääriäinen, Anttila ja Tölli viisaista puheenvuoroista.

Tulin tänne ylös sen vuoksi, että tässä on käsittelyssä sosiaali- ja terveysvaliokunnan yk-
simielinen mietintö lastensuojelualoitteesta ja hallituksen esityksestä, jolla parannetaan
kodin ulkopuolelle sijoitettujen lasten ja nuorten asemaa sillä tavalla, että siinä täsmenne-
tään niitä rajoitustoimia, joita voidaan kohdistaa lastensuojelussa olevaan nuoreen. Se on
hyvä lakiesitys, johon sisältyy yksi valiokunnan yhteinen ponsi, jossa esitetään, että tätä la-
kia kuitenkin seurattaisiin.

Tulin tänne ylös kuitenkin varsinaisesti sen vuoksi, että tämän hallituksen lakiesityksen
yhteydessä hyväksyttiin minun, opposition kansanedustajan, tekemä lakialoite, jossa esi-
tettiin lastensuojelun jälkihuollon ikärajan nostamista 21 vuodesta 25 vuoteen. Tämä mi-
nun lakialoitteeni meni meillä sosiaali- ja terveysvaliokunnassa yksimielisesti läpi, ja se on
ainoa lakialoite, jonka minä oppositiokansanedustajana olen eduskunnassa tehnyt ja joka
on mennyt läpi eduskunnassa. Olen tällä kaudella opposition kansanedustajana tehnyt kak-
si lakialoitetta, ja ne molemmat itse asiassa koskivat nimenomaan lastensuojelua. Se toi-
nen lakialoite, jonka tein, koski sitä, että lastensuojelussa asiakasmäärät rajattaisiin 25 hen-
kilöön per sosiaalityöntekijä, ja itse toivon, että seuraava hallitus tämän parannuksen las-
tensuojelussa saa aikaan.

Haluan osaltani kiittää tätä taloa siitä, että täällä vaalitaan parlamentarismia ja demokra-
tiaa. Ilman parlamentarismia minäkään en tätä lakialoitetta olisi saanut läpi, ja olen sydä-
mestäni kiitollinen kaikille niille 110 kansanedustajalle, jotka tämän lakialoitteen allekir-
joittivat. Sehän oli hyvin korkea määrä, sillä jos otetaan huomioon, että yleensä eduskun-
6



Pöytäkirjan asiakohta PTK 180/2018 vp
taryhmien puheenjohtajat eivät allekirjoita lakialoitteita eivätkä myöskään ministerit, niin
110 on paljon. Tosiaankin meistä sosiaali- ja terveysvaliokunnan jäsenistä yhteensä 13
kansanedustajaa allekirjoitti tämän aloitteen, ja jos otetaan huomioon varajäsenet, niin pe-
räti 15. 

Kysehän on hyvin tärkeästä asiasta. Voi liioittelematta sanoa, että tämä lakialoite tulee
säästämään ihmishenkiä. Se on hyvin tärkeä paitsi sen nuoren kannalta, jota asia koskee,
mutta se on tärkeä myöskin yhteiskunnan kannalta. Tällä hetkellä itsemurhaluvut ovat hy-
vin korkeat näiden nuorten kohdalla, jotka menettävät oikeuden lastensuojelun jälkihuol-
toon täyttäessään 21 vuotta, ja ei tietenkään ole mitään järkeä siinä, että ensin me yhteis-
kuntana voimakkaasti panostamme näihin nuoriin ja saamme tuettua heitä siinä, että he sel-
viävät ylipäätään hengissä 21-vuotiaiksi, ja sen jälkeen, kun he täyttävät 21, ilmoitamme
heille, että tästä lähtien heidän täytyy pärjätä yksin ilman kenenkään tukea, tietäen, että hei-
dät on otettu huostaan juuri sen vuoksi, että heillä ei ole tässä maailmassa ketään. 

Jälkihuoltohan tarkoittaa sitä, että jos lastensuojelussa oleva nuori tarvitsee tukea esi-
merkiksi asunnon löytämiseen, asumiseen, opiskelupaikan hakemiseen tai mihin tahansa
arjen ongelmaan, niin hän voi sitä saada, mutta tämä lakialoite ei velvoita yhtäkään nuorta
ottamaan apua vastaan, jos sitä apua ei tarvitse. Mutta ainakin itse ajattelen niin, että jos
nuorella on tieto siitä, että hän ei ole yksin eikä hänen tarvitse pärjätä yksin ja että hän voi
tarpeen tullen turvautua yhteiskunnan apuun, niin silloin hänellä voi olla enemmän uskoa
itseensä ja kykyihinsä ja luottamusta myös tulevaan, ja silloin hänen ei tarvitse sitä apua
myöskään pyytää. Ajattelen, että hyvinvointiyhteiskunta itse asiassa toimii parhaiten juuri
näin. Kun meillä on luottamus siihen, että omat ponnistelut ja ideat ja ajatukset kantavat,
silloin uskallamme myös tähdätä elämässä eteenpäin. 

Kiitän itsekin tätä kautta ja eduskuntaa siitä, että olen saanut osaltani olla rakentamassa
parempaa yhteiskuntaa ainakin nyt tässä kohdin. — Kiitos.

13.51 Hannu Hoskonen kesk: Arvoisa rouva puhemies! Omalta osaltani tästä lastensuo-
jelulain muutoksesta ja siihen liittyvän lakialoitteen hyväksymisestä lausun kiitokseni niil-
le ihmisille, jotka ovat ahkerasti vieneet asiaa eteenpäin ja pyyteettömästi ja vaivojaan
säästämättä saaneet hyvän lopputuloksen aikaan — millä tasolla tahansa tässä eduskunnas-
sa. Kaikille heille lämmin kiitos. Lapsiin sijoittaminen ja lasten hyvä huolenpito tässä yh-
teiskunnassa takaavat sen, että Suomi-niminen valtio säilyy tulevaisuudessakin maailman-
kartalla ja pystymme tätä pohjoista valtiota pitämään hyvässä kunnossa ja ennen kaikkea
vaalimaan sitä demokratiaa, joka tähän maahan on suurella vaivalla ja erittäin suurilla uh-
rauksilla luotu. Se työ, mikä on vuosisadan aikana tehty, ei missään nimessä ole mennyt
hukkaan, vaan se on koitunut suomalaisten hyväksi, Suomen kansan hyväksi, ja ennen
kaikkea luonut tulevaisuudenuskon tähän maahan. Lapsissa on tulevaisuus, ja sitä tämä kä-
siteltävä asia parhaiten kuvastaa.

Omalta osaltani haluan tällaisena juhlallisena hetkenä kiittää Seppo Kääriäistä, Sirkka-
Liisa Anttilaa ja Tapani Tölliä aivan loistavasti tehdystä työstä isänmaan hyväksi. Itse
edustan sitä sukupolvea, joka syntyi 50-luvun lopulla, ja mitä Seppo Kääriäinen, Sirkka-
Liisa Anttila ja Tapani Tölli omissa puheenvuoroissaan kävivät läpi Suomen valtion teke-
mää työtä, itsenäisen tasavallan tekemää pyyteetöntä työtä kansalaistensa hyväksi Kyösti
Kallion ja monen muun suomalaisen valtiomiehen ja -naisen hengessä, jotka ovat demo-
kratiaa puolustaneet, niin se henki näkyi jo silloin, kun minä synnyin maailmaan elokuussa
57. Sitten vanhemmat pitivät siitä huolen — vaikka olimme vaatimattomista oloista, niin
7



Pöytäkirjan asiakohta PTK 180/2018 vp
kuitenkin isä ja äiti uskoivat siihen, että sivistyksen kautta — että lapset kouluun ja sitä
kautta sitten Suomea rakentamaan, ja siitä he pitivät tinkimättömästi kiinni. Vaikka olot
olivat vaatimattomat, niin kuitenkin Suomen valtion ja yhteiskunnan käsi oli siellä vahva-
na tukena takana, että kukaan ei jäänyt ilman.

Nämä suuresti kunnioittamieni edustajakollegoiden puheenvuorot löivät kyllä lähtemät-
tömän jäljen minuun, ja olen ikuisesti kiitollinen, että satuin olemaan paikalla kuulemassa
teidän puheenvuoronne. Se oli jotain sellaista, mikä varmaan vie vuosia eteenpäin elämäs-
sä meitä kaikkia. 

Enempää tunteilematta vielä omalta osaltani lämmin kiitos teille kaikille. Kunnioittavaa
on ollut kuulla, mitä te olette lausuneet äsken tässä salissa. On aivan sydäntä lämmittävää,
että olen saanut kuulla teidän viisaita puheenvuorojanne vuosien aikana, ja ne jäävät sydä-
meeni lopuksi ikää. Kun pidämme sitten tässä talossa vielä huolen, että pidämme Suomen
parlamentin eli tämän talon päätöksenteon kunniassa — niin kuin Seppo Kääriäinen omas-
sa puheenvuorossaan hyvin kuvasi ja Sirkka-Liisa Anttila kuvasi sitä hyvin ja samoin Ta-
pani Tölli kävi läpi sitä historiaa — niin kansanvalta säilyy ehyenä ja se puolustaa Suo-
mea. Ennen kaikkea itse omalla käytöksellämme puolustamme tämän talon arvovaltaa, ja
jos me haluamme eduskunnassa tehdä töitä niin kuin te, arvoisat edustajakollegat, olette
tehneet vuosien, vuosien ja vuosien aikana omalla oivalla esimerkillänne sitä sitkeää työtä
Suomen hyväksi, siinä meille nuoremmille on polku, jota meidän kaikkien kannattaa kul-
kea. Lämmin, kunnioittava kiitos! 

13.55 Touko Aalto vihr: Arvoisa puhemies! Mietin tuossa tovin, rohkenenko tulla sano-
maan muutaman sanan kunnioitettujen parlamentaaristen, voisiko sanoa, esikuvien eteen
ja näin viimeisiä puheita ja sanoja käyttämään tänne eteen. Rohkaisin mieleni ja tulen sa-
nomaan muutaman sanan.

Aloitan siitä, että kun luin tuota virkahenkilöraporttia valtiovarainministeriöstä, niin sen
raportin ehkä suurin viisaus oli siinä raportin aivan ensimmäisillä sivuilla. Siinä kuvattiin
hyvin sitä, miten Suomi nousi sotien jälkeen muutamassa sukupolvessa menestyneeksi
Suomeksi. Menestynyt Suomi rakentui voimakkaasti sen varaan, että meillä oli demokra-
tia, joka kykeni tekemään päätöksiä ja toimeenpanemaan noita päätöksiä. Siihen aikaan
tehtiin joitain ihmeitä, rakennettiin hyvinvointivaltion perusteita, sivistettiin kansakuntaa,
pystyttiin menemään eteenpäin yhdessä. Kun katson teitä, arvoisat edustajat Tölli, Anttila
ja Kääriäinen, näen näitä viisauden kantajia. Teitä ja teidän sukupolveanne on paljolti kiit-
täminen siitä hyvinvointivaltion perinnöstä, josta minä ja minun sukupolveni olemme saa-
neet nauttia. Tämän sukupolven tehtävänä on vaalia tuota perintöä, josta olemme saaneet
nauttia, ja se vaaliminen tarkoittaa sitä, että nöyrästi otamme eteen sen, minkä olemme saa-
neet, pidämme siitä huolta ja kehitämme sitä yhä eteenpäin, kuten tekin olette omalla työl-
länne tehneet.

Kun puhutaan tuosta haasteesta, mikä tuli esiin puheenvuoroissa liittyen syntyvyyteen,
näen siinä muutamia asioita, jotka tahdon sanoa ääneen. Yritän ymmärtää sen taustalla ole-
via seikkoja, puheita toivosta, eteenpäin menemisestä ja omasta arjesta. Monet nuorista
ovat syntyneet siten, että he ovat syntyneet 90-luvun laman aikana, ja se jättää myös vah-
vat jäljet. Nämä samat nuoret ovat itsenäistyneet vuoden 2008 finanssikriisin aikana, ja se-
kin jättää jäljet. Ja tänä päivänä nämä samat nuoret, jotka ovat käyneet jo läpi 90-luvun la-
man ja vuoden 2008 finanssikriisin, pohtivat nyt tulevaisuuttaan, kenties ensimmäisen
8



Pöytäkirjan asiakohta PTK 180/2018 vp
asunnon ostamista ja perheen perustamista, ja monilta heistä puuttuu samantyyppinen nä-
kökulma, visio tulevaisuuteen, joka aikaisempien sukupolvien aikana näkyi.

Maailma on muuttunut valtavasti. Kun sain sivistää itseäni Tietoyhteiskunta-akatemias-
sa puolueeni puheenjohtajana viime vuonna, yksi puheenvuoro jäi vahvasti elämään mie-
lessäni. Se oli se, että yhteiskunta tulee muuttumaan seuraavan 20 vuoden aikana kenties
enemmän kuin se on muuttunut viimeisen 200 vuoden aikana. Se kuvastaa sitä hurjaa muu-
tosta, ja tuo hurja muutos vaikuttaa väistämättä ja välittömästi myös tähän taloon, tähän
parlamentarismin tyyssijaan. Meidän, kansan valitsemien edustajien, yksi tärkeimpiä teh-
täviä on vaalia tämän talon integriteettiä, tämän talon arvovaltaa ja tämän talon kykyä teh-
dä päätöksiä.

Kun mietin aikaa nyt, Suomi tulee kohtaamaan valtavia globaaleja haasteita, valtavia
kansallisia haasteita, ja aikaa on vähän. Jos me emme kykene tekemään päätöksiä ja toi-
meenpanemaan päätöksiä aikana, jolloin talouden puskurit on syöty, aikana, jolloin monet
rakenneuudistukset ovat vielä tekemättä, aikana, jolloin myös kansa kääntyy yhä enem-
män toisiaan vastaan, niin mitä tapahtuu? Uskon, että silloin tapahtuu paljon sellaisia asioi-
ta, joita muun muassa kollega Elo tuossa jo ansiokkaasti toi esiin. Ihmisten turhautuminen
kääntyy yhä uusiin brexiteihin ja yhä uusiin trumpeihin, ihmiset hakevat vastauksia omaan
pahaan oloon, ja sen takia meillä kansanedustajilla on myös valtava merkitys ja vastuu
meidän omista sanoistamme. Siinä, kuinka sanoitamme Suomen yhteistä tarinaa ja kuinka
katsomme tulevaisuuteen, pitää olla toivoa.

Kun mietin ja pohdin tämän vaalikauden aikana tapahtuneita asioita, yksi keskeisimpiä
viisauksia — minkä itse koen viisaudeksi — on se, että kaikki se, mitä poliittisessa kult-
tuurissa on tapahtunut, kaikki, mitä tänä päivänä nähdään, myös ei-toivottavat asiat, on ke-
hittynyt ajan saatossa ihmisten välisessä vuorovaikutuksessa ja kaikki se, mikä on synty-
nyt ihmisten välisessä vuorovaikutuksessa, voidaan myös muuttaa yhdessä ihmisten väli-
sessä vuorovaikutuksessa. 

Kun pohdin historiaa ja pohdin sitä aikaa, jolloin Suomesta rakennettiin menestynyt
Suomi, en voi tarpeeksi korostaa yhtä ratkaisua, jota pitäisin tänä päivänä erittäin tervetul-
leena. Se on sama ratkaisu, joka oli tekemässä Suomesta menestynyttä Suomea aikoinaan,
ja se oli se, että me pystyimme yli vaalikausien menevillä päätöksillä ja laajapohjaisella
valmistelulla tulemaan yhteen, etsimään kompromisseja ja sitoutumaan kompromisseihin.
Minä uskon ja minusta näyttää siltä, että aivan sama, mitkä puolueet ovat hallitusvastuus-
sa, niin näissä megaluokan uudistuksissa liittyen sosiaali- ja terveydenhuoltoon, sosiaali-
turvaan, verotukseen tai työmarkkinoihin, joita kiistämättä tarvitaan, tarvitaan päivitettyä
komitealaitosajatusta, jotta kaikki puolueet voivat sitoutua yhteisiin kantoihin ja kaikki
pystyvät miettimään, miten Suomea viedään eteenpäin. Kun tehdään kompromisseja, joi-
hin sitoudutaan, kaikki voittavat, ja silloin voidaan ehkä se pahin pirulainen ottaa pois nii-
den tarvittavien rakenneuudistusten tieltä, ja se on se päivänpolitiikka, joka perustuu kon-
flikteihin. Jos yhä enemmän voitaisiin katsoa toisiamme silmiin ja yrittää ymmärtää, miten
toinen ajattelee, siinä löytyy paljon viisautta.

Minä uskon, että tämä talo pystyy tekemään päätöksiä, ja tiedän, että monissa asioissa
suurimmat ristiriidat ja erot eivät välttämättä ole edes puolueiden välillä — joskus ne saat-
tavat olla puolueiden sisällä — ja tiedän varsin hyvin, että tässä talossa on paljon perehty-
neisyyttä ja osaamista ja että ne edustajat, jotka ovat kaikkein eniten joihinkin tiettyihin ky-
symyksiin perehtyneet, kyllä löytävät toisensa. Meidän tässä talossa pitäisi yhä enemmän
9



Pöytäkirjan asiakohta PTK 180/2018 vp
ottaa parlamentaarista valtaa itsellemme ja kyetä tekemään päätöksiä. Se on myös demo-
kratian ja kansanvallan kunnioittamista. 

Kiitoksia kaikille kansanedustajille, talon yhteisölle, että olen saanut kunnian olla mu-
kana tässä projektissa — jolle haen jatkoa sitten, ja se on sitten keskisuomalaisten käsissä.
— Kiitoksia.

14.05 Pilvi Torsti sd: Arvoisa puhemies! Kuuntelin tätä keskustelua omassa huoneessani
keskellä niin sanotun normimaanantain kiireistä menoa ja pysähdyin kuuntelemaan edus-
tajien Kääriäinen, Anttila ja Tölli puheenvuoroja ja päätin tulla käyttämään puheenvuoron
kansanedustajan suomalla valtuudella mutta ehkä ennen kaikkea poliittisen historian do-
senttina ja myös isovanhempieni kunniaksi.

Nimittäin jo lapsena tutustuin Sirkka-Liisa Anttilaan. Hänen lähettämänsä joulukortti oli
yksi tärkeimpiä joulukortteja, joita isoisäni Olavi Savolainen Lammilla vastaanotti, ja vii-
meksi tällä viikolla sain äitini serkulta skannatun dokumentin, jossa muistutettiin isoisäni
maalaisliittolaisista harrastuksista ainakin kunnanvaltuustoehdokkaana. En nyt muista,
menikö hän koskaan läpi, eikä sillä tässä olekaan väliä. Mutta ehkä se isompi viesti on, että
edustamanne sukupolven tekemiset ovat olleet osa elämänkaartani niin kauan kuin jaksan
muistaa, ja lapsuudenperheessäni oli sellainenkin vitsi, että soitetaan isovanhemmille sil-
loin, kun Paavo Väyrynen tai Johannes Virolainen puhuu televisiossa, ja katsotaan, vastaa-
vatko he puhelimeen. Yleensä eivät vastanneet.

Mutta, arvoisa puhemies, vakavammin puhuttuna ehkä haluaisin nostaa neljä lyhyttä nä-
kökulmaa tuokion keskustelua kuunneltuani:

Ensinnä se, mistä edustaja Aaltokin puhui, eli tämä hyvinvointivaltion tarina ja kaari.
Olen syntynyt vuonna 76, ja tämänhetkisissä tilastoissa meidän ikäpolvemme esimerkiksi
uhkaa jäädä Suomen korkeimmin koulutetuksi, meillä on parhaat hampaat ja monta muuta
tällaista yksittäistä tekijää, joita edellisten sukupolvien politiikalla on rakennettu. Nähtä-
väksi jää, pystymmekö me siihen, että se, että maailmasta tulee parempi aina seuraaville
sukupolville, pystyy jatkumaan. Juuri tällä hetkellä esimerkiksi koulutuspolitiikassa näin
ei siis tarkkaan ottaen ole. Samaan aikaan kun me liikumme maailmalla, me tapaamme jat-
kuvasti oman sukupolvemme edustajia, joilla on johdettavanaan joko valtio tai kaupunki,
jossa on nuori väestöpohja, paljon luonnonvaroja, hyvät kasvuluvut takana, ja he pohtivat,
miten tästä eteenpäin — ja joka kerta he löytävät Suomen esimerkin. Siis se ei ole Pisan an-
siota, vaan se on tämän meidän historiallisen esimerkkimme ansiota, että meiltä näitä mal-
leja kysytään. Silloin meidän on tietysti helppo kuvata sitä poliittista, konsensuksen kaut-
ta, kamppailujen kautta tehtyä päätöksentekoa, jolla tähän on tultu. Sen tunnistaminen, us-
koisin, on tällä hetkellä ehkä arvokkaimpia perintöjä, joita suomalaisessa demokratiassa
on. Sille pitää hakea jokaisessa ajassa uudet muodot ja uudet tekijät, mutta sen perusyti-
messä on jotain sellaista, jota ei kannata hukata.

Toiseksi korviini sattui kovin — siis kauniilla tavalla — kun edustaja Tölli puhui tule-
vaisuudenuskosta ja toivosta ja ehkä sen puutteesta tai vähintäänkin lisätarpeellisuudesta
juuri tässä ajassa. Olen itse aika paljon tässä viime viikkoina, kun meillä on paljon panee-
likeskusteluja, joihin osallistumme, ollut keskusteluissa esimerkiksi ilmastonmuutoksesta,
ja siinähän tarvitaan juuri sentyyppistä ajattelua, joka esimerkiksi jälleenrakennusaikoina
tässä maassa vallitsi. Olen itse aikanaan tutkinut erilaisten aikakausien henkistä ilmapiiriä
ja sitä, miten ihmiset niitä muistavat, ja on hämmentävää, kuinka positiivinen muistikuva
näistä jälleenrakennusvuosikymmenistä tietyillä ikäpolvilla on. Meidän on kyettävä raken-
10



Pöytäkirjan asiakohta PTK 180/2018 vp
tamaan tästä tulevasta kymmenestä vuodesta samanlainen tarina, jota kerrotaan eteenpäin,
jos me aiomme tehdä niitä tekoja, joita ikään kuin maailman faktuaalinen tutkijatieto meil-
tä edellyttää ja joita nuoret huutavat niin kovaa, että sen tosiaan pitäisikin vähän kaikkien
korviin sattua. Mutta minusta tässä on tällainen kaari, jota oikeastaan toivonkin, että te
myöskin tuotte omissa puheissanne esiin: ei tämä ole ensimmäinen kerta, kun meidän täy-
tyy aika merkittävällä tavalla rakentaa uutta, uudella tavalla, tulevaisuus huomioiden, kaik-
ki mukana pitäen, mahdollisimman oikeudenmukaisesti koko maassa ja koko maailmassa.

No sitten kolmantena keskusteluun parlamentarismista: Tässä on hyvä viitata myös
edustaja Alanko-Kahiluotoon. On jollain tavalla hienon symbolista, että tämä keskustelu
käydään edustaja Alanko-Kahiluodon johdolla tehdyn lakialoitteen käsittelyn yhteydessä.
Sehän on tosiaan parlamentarismin näyte siinä mielessä, että enemmistö meistä sen alle-
kirjoitti, ja on tosiaan kyse tärkeästä asiasta lastensuojelun kentällä eli 25-vuotiaille ulot-
tuvasta jälkihuoltovelvoitteesta, joka nimenomaan ammattilaisten näkökulmasta on erit-
täin keskeinen ja voi, niin kuin Alanko-Kahiluoto itse totesi, pelastaa jopa ihmishenkiä.
Tämä kertoo jotain siitä, mitä parlamentarismilla voidaan tehdä, ja kyllä minua kovasti
suorastaan liikutti tämän keskustelun aikana tehdyt vertaukset 30-luvulle ja erilaisiin his-
torian vaiheisiin, joissa kaikissa Suomen eduskunta on kyennyt toimimaan. Kyllähän me
kannamme sellaista perintöä niin kansallisesti kuin myös globaalisti, että sen vastuu kan-
nattelee oikeastaan ei yksittäisiä henkilöitä vaan asemavallan perusteella kutakin 200:aa
henkilöä, jotka tänne tulevat valituiksi, ja se viesti heille varmaan parlamentarismista on,
että se on toisaalta luja mutta demokratia on aina hauras ja rauha ei ole koskaan itsestään-
selvyys ja sen lujuutta on sen takia koko ajan vaalittava. Toivottavasti kirjoitatte näitä aja-
tuksianne myös sitten pidempään muotoon, tallennatte videoiksi, sellaisiin muotoihin, joil-
la me voimme niitä myöskin meidän jälkipolvillemme sitten esitellä, jotta he ymmärtävät
parlamentarismin syvän arvon.

Sitten ihan viimeisenä, kun te edustatte kaikki keskustapuoluetta, niin henkilökohtaises-
ti olen paljon miettinyt, missä Suomen ääriliikkeiden vaaroja tällä hetkellä on. Niitä on mo-
nella suunnalla, mutta kyllä yksi suunta on varmaan sellainen suunta, missä keskusta on
perinteisesti ollut vahva puolue. Meillä on paljon maaseudulla ihmisiä, jotka kokevat ehkä
jäävänsä hieman sivuun ja sivuraiteille niin sanotusta maailmanmenosta, ja uskon, että tei-
dän edustamanne puolueen valitsema suunta tulevina vuosina voi olla hyvin ratkaiseva sii-
nä, mihin suuntaan tämä kehitys kehittyy tai on kehittymättä. Toivon, että teidän viisauten-
ne on myöskin puolueenne käytettävissä, kun näitä eteenpäin mietitään.

Joten, arvoisa puhemies, ehkä sillä tavalla jotenkin haluaisin kuitenkin sanoa, että pelko
pois, löydämme kyllä ratkaisut ja lupaamme kaikki tehdä parhaamme. Ja historiantutkija-
na sanoisin, että onhan tämä historiallinen hetki, mikä pitää myöskin tunnistaa, ja pitää to-
della lämpimästi kiittää sekä henkilökohtaisesti että tietysti kaiken sen puolesta, mitä me
edustamme, siitä työstä ja myöskin siitä, että otitte tänään puheenvuorot, joissa jaoitte näin
arvokkaita ajatuksia. Kiitos.

14.11 Toimi Kankaanniemi ps: Arvoisa rouva puhemies! Käsittelyssä oleva lastensuoje-
lulaki on tärkeä. Lapset ovat meidän tulevaisuutemme, ja erityisesti haavoittuvissa oloissa
olevia lapsia meillä on aivan liian paljon tänä päivänä. On tärkeää, että jatkuvasti pidämme
niitä asioita esillä ja pyrimme turvaamaan kansakuntamme tulevaisuuden sekä määrällises-
ti että myös laadullisesti niin, että lasten elinolosuhteet ovat kunnossa. Tänä päivänä vali-
tettavasti näin ei ole.
11



Pöytäkirjan asiakohta PTK 180/2018 vp
Arvoisa puhemies! Tämä keskustelu on nyt kääntynyt ajankohdasta johtuen hieman toi-
sille urille, ja on todella hienoa, että näin on tapahtunut. Olen itse saanut olla täällä edus-
kunnassa vuodesta 87 lähtien niin kuin edustaja Kääriäinenkin, ja olemme yhdessä monia
myrskyjä käyneet läpi, erityisesti 90-luvun alun myrskyt, jolloin olimme samassa hallituk-
sessa. Silloin välillä tuntui, että eipä taida isänmaa tästä myrskystä selvitä, mutta niin vain
selvisi, ja annan kyllä äärettömän korkean arvostuksen edustaja Kääriäiselle, joka silloin
oli vastuullisissa tehtävissä. 

Samalla tavalla edustaja Anttilan ja myöhemmin edustaja Töllin kanssa samoissa myrs-
kyissä on oltu. Koettelemukset ovat olleet suuria, mutta kuitenkin olemme tässä tänä päi-
vänä kokemassa ja elämässä sitä tosiasiaa, että Suomen itsenäisyys ja Suomen kestokyky
ovat kuitenkin säilyneet ja voimme tästä demokraattisesta hallinnosta iloita ja sen varassa
asioista päättää yhdessä, olemme sitten kummalla puolella tahansa. Nämä osathan vaihtu-
vat aina silloin tällöin. 

En myöskään voi olla mainitsematta edustaja Mäkipäätä, joka nyt tuli mukaan saliin.
Hän on vuodesta 83 lähtien pientä taukoa lukuun ottamatta ollut täällä mukana. 

Kaikkien teidän kanssanne on ollut todella hienoa tehdä yhteistyötä. Siitä todella läm-
min kiitos.

Jos sallitaan, niin mieleeni nousi psalmista 1 lausahdus, tai ei se ole mikään lausahdus
vaan sana: ”Hän on kuin istutettu puu vesiojain varrella, ja hän antaa hedelmänsä ajal-
laan.” Tämä tuli mieleeni, kun ajattelin teitä. Te olette olleet semmoisia jykeviä puita suo-
malaisessa luonnossa vesiojain varrella niin, että olette myrskyt ja tuulet kestäneet, ja ehkä
sitä hedelmää täällä politiikan rintamalla on usein vaikea nähdä, mutta minä uskon ja olen
täysin vakuuttunut siitä, että te kaikki olette hedelmää tuottaneet ajallanne. 

Teidän aikanne tässä talossa nyt päättyy — voi olla, että minunkin päättyy, mutta kisois-
sa olen vielä mukana — mutta se, että olette elämänne antaneet yhteisiin asioihin tämän
järjestelmän kautta, on ollut arvokasta ja ansaitsee suuren kiitoksen. Toivotan teille kaikil-
le ja myös muille pois jääville siunausta tuleviin päiviin ja iloa ja voimia ja myös yhtey-
denpitoa edelleen meihin ja niihin, jotka täällä sitten ovat. Todennäköisesti 200 tänne jäl-
leen valitaan, ja he ovat kokemattomampia kuin te olette olleet, mutta kokemusta tietysti
tulee aina itse kullekin, joka täällä on, ja sen myötä asioiden hoitamiseen ja isänmaan yh-
teisen edun ajamiseen varmasti intoa ja taitoa riittää. Lämmin kiitos teille kaikille.

14.16 Lea Mäkipää sin: Arvoisa puhemies! Valitettavasti ei ole tullut paneuduttua tähän
lastensuojelulakiin, mutta olen elämäni varrella joutunut aika paljon näitä asioita käytän-
nössä järjestelemään. Ensimmäinen lastensuojeluasia, joka minulle tulee mieleen, oli alle
kymmenvuotiaana: Meillä kodissa kävi usein romaniperheitä, ja muistan, kun talvipakka-
sella yksi romani-isä odotti meillä penkillä, koska juna tulee, kun hän vei kahta poikavii-
karia lastenkotiin. Se ensimmäinen kerta tuntui lapsesta ahdistavalta, kun sain itse silloin
kasvaa vanhempien seurassa mutta nämä joutuivat jättämään vanhempansa. Enkä tiedä,
kuinka tulevaisuudessa sitten heillekin kävi.

Tässä lakiesityksessä ehdotetaan muutettavaksi lastensuojelulakia niin, että lapsen oi-
keutta hyvään kohteluun, huolenpitoon ja kasvatukseen vahvistettaisiin. Olen monta ker-
taa miettinyt, että kun kodin ulkopuolelle sijoitettuna on lähelle 20 000 lasta ja nämä mää-
rät tuntuvat aina kasvaneen, meidän pitäisi kerrankin paneutua siihen, mistä tämä johtuu.
Olen usein puhunut myös siitä, että kaiken takana on ennaltaehkäisy. Me tarvitsemme per-
hepolitiikassa ennaltaehkäisyä lastensuojeluasioissa, ja se tapahtuu neuvolassa käynnin
12



Pöytäkirjan asiakohta PTK 180/2018 vp
yhteydessä jo silloin kun lapsi ei ole vielä syntynyt. Minä yksinhuoltajana kävin neuvolas-
sa, ja minunkaan elinolosuhteeni eivät silloin olleet kovin ruusuiset, mutta sain sieltä kum-
minkin neuvoja. Tietysti minulla oli koti, että sain sitten lapseni kanssa siellä vuodet olla,
mutta näin ei välttämättä ole kaikilla. 

Jokaisella voi elämänsä aikana olla vaikeuksia, jolloin haluttaisiin ottaa yhteyttä sosiaa-
litoimeen, mutta minulle on sanottu, että pelkona on, että ei puhuta vaan että lapsi hyvin
helposti sijoitetaan huostaan, ja näin ei voida sitten enää oikein pitää yhteyttä. Tämä tilan-
ne voi johtaa sitten tilanteeseen, kun se hyvinkin pitkälle menee, että vanhempi tai van-
hemmat eivät ole enää valmiita kantamaan vastuuta lapsesta, ja näin alkaa tämä henkisesti
kova sijoitusprosessi. Joskus on tietysti hyvästä, ja on useinkin, että lapsi sijoitetaan kodin
ulkopuolelle, mutta jälleen on kysyttävä miksi. Onko meillä aikuisilla vikaa? Pitäisikö
meidät laittaa johonkin huostaan? Käytäntö on usein niin, että huostaanotto- ja sijoituspää-
tökset ovat mutkikkaita, ja vaikka lapsen vanhempien tai vanhemman tilanne olisi paran-
tunut, niiden purkamiset käytännössä ovat todella pitkäveteisiä, eli jos lapsi halutaankin
kotiin, siinä menee hirmuisen kauan aikaa.

On hyvä, että lastensuojelun asiakkaana olevalle lapselle tehdään hoito- ja kasvatus-
suunnitelma. On pyrittävä parantamaan kodin ulkopuolelle sijoitetun lapsen ja hänen huol-
tajansa oikeusturvaa ja tehostamaan valvontaa. Nämä lapset ovat myös monille vaareille ja
mummuille tärkeitä, ja näiden yhteydenottojen pitäisi myös koskea heitä. 

Lapsen on saatava hyvää hoitoa ja kohtelua, onpa kyseessä sijaiskoti tai laitos, mutta
onko valvonta riittävää? Kuka pystyy näkemään tänäkin päivänä lasten arjen, on sitten ky-
symyksessä sijaiskoti tai laitos? Onkin hyvä, että täällä sosiaali- ja terveysvaliokunta pitää
hyvänä sitä, että sijaishuollon valvontaa on pyritty esityksessä tehostamaan velvoittamalla
aluehallintovirastoja kuulemaan sijaishuollossa olevia lapsia tarkastuskäynneillään. Mutta
tässäkin on yksi probleema taas, ainakin käytännön esimerkkinä: lapsi, joka on sijoitettu
huostaan, ei välttämättä kerro tälle valvojalle, miten hänellä on siellä sijaishuollossa tai
muualla, kuinka häntä kohdellaan, ja onko hän esimerkiksi tasavertainen talon omien lap-
sien kanssa. Tämä on sitä karua arkipäivän elämää. Olisi hyvä, että tehtäisiin sellaisia tar-
kastuskäyntejä, ettei siitä ilmoitettaisi etukäteen. Kaiken kaikkiaan tässä mennään askel
eteenpäin, mutta vielä kuulutan sitä, että tässäkin pitäisi tehdä paljon enempi ennaltaeh-
käisyä, että meidän lapsemme saisivat olla niin pitkään kuin mahdollista kotona, ja annet-
taisiin sitä vanhanaikaista kotiapua perheille, että myös vanhemmat voisivat pyytää ilman
pelkoa tukea tilanteeseensa, kun jokaisella on niitä vaikeuksia.

Tässä tuli nyt ihan tämmöisiä, mitä minun käytännön kokemukseni on osoittanut, ja
tämä oli varmaan minun viimeinen puheeni, enkä minä täällä pöntössä ole usein. Toivotan
teille kaikille oikein aurinkoisia eläkepäiviä ja, niin kuin usein lapsillekin sanon, Taivaan
isän siunausta. Vaikka me olemme kuinka viisaita poliitikkoja, ilman meidän Herramme
johdatusta me emme ole yhtään mitään. — Kiitos.

14.22 Krista Kiuru sd: Arvoisa puhemies! Tässä lastensuojelulaissa valiokunta teki rat-
kaisun, että tuodaan tämä tänne saliin käsittelyyn sen takia, että oikeusasiamieshän on pit-
kään vuosien varrella kiinnittänyt huomiota lastensuojelulasten kohtaloon. Lapsille pitää
Suomessa taata siitä huolimatta, missä he kasvavat, mahdollisuus kaikkien perusoikeuk-
sien toteutumiseen. Lastensuojelulasten osalta tavanomaisesta kasvatuksesta ei aina voi
puhua, kun pelkästään mennään päivästä toiseen pakkokeinojen käytön piirissä, ja tältä
osin tämä oikeusasiamiehen viesti on ollut erittäin tärkeä ja kiinnittää meidän katseemme
13



Pöytäkirjan asiakohta PTK 180/2018 vp
siihen, että lastensuojelun piirissä olevilla lapsilla, myös laitoksissa, pitää olla perusoikeu-
det joka hetki turvattuina. 

No, tämä työ ei ollut kovin helppoa siksi, että tosiasiassa alkuun tämä lakiesitys oli kiin-
nitetty sosiaali- ja terveydenhuollon uudistukseen, ja tämä kytky nyt purettiin tässä aivan
viime metreillä, joten saatiin se tänne saliin vielä. Mutta vielä haasteellisempaa oli se, että
perustuslakivaliokunta totesi, että tosiasiassa oikeastaan se tämän lain valonpilkahdus,
mistä tämä koko uudistus lähti liikkeelle, oli se, että pitää pystyä määrittelemään, mitä on
sellainen tavanomainen kasvatus, jonka piirissä lastensuojelulapset, esimerkiksi laitoksis-
sa, jatkossa voisivat olla niin, että jokainen päivä ei täyty pelkästään pakkokeinoista. Sii-
hen me valitettavasti nyt emme pysty antamaan kunnollista vastausta.

Tämä laki on sen takia hyvä ja tuotu tänne siksi, että ne harmaat vyöhykkeet ja, voiko sa-
noa, tarkkarajaiset pakkokeinojen käytöt tässä nyt tarkennetaan. Mutta tämän lain keskei-
sin osa oli vahvistaa itsemääräämisoikeutta osana isompaa itsemääräämisoikeutta koske-
vaa kokonaisuutta, ja kun se ei onnistunut ministeriön puolelta, niin tuotiin kuitenkin kä-
sittelyyn tämä lastensuojelun osuus, joka on kauan kaivattu ja odotettu paketti. Sen sisäl-
töön jää nyt vielä kauneusvirheitä juuri siksi, että me emme pystyneet tarkkaan määrittele-
mään, mitä sen sellaisen tavanomaisen kasvatuksen sitten pitäisi olla, jota lasten pitäisi saa-
da myöskin laitoksissa, ja tältä osin varmaan seuraavassa hallituksessa joudutaan
palaamaan tähän ja määrittelemään tarkemmin se, mistä tämä oikeusasiamiehen toimistos-
sa alkanut selvitystyö ja tämä koko laki kaiken kaikkiaan lähtivät liikkeelle. Siltä osin toi-
votan kaikille menestystä tämän lain jatkokäsittelyssä, kun se vielä tulee. Päätimme valio-
kuntana, että tuomme ainakin tämän pakkokeino-osuuden tänne, ja tämä sitten vielä tuu-
nataan, kun seuraava hallitus jatkaa.

Keskustelu päättyi.

Eduskunta hyväksyi ensimmäisessä käsittelyssä sisällöltään päätetyt, hallituksen esityk-
seen HE 237/2018 vp sisältyvän lakiehdotuksen ja lakialoitteeseen LA 86/2018 vp sisälty-
vän lakiehdotuksen. Lakiehdotusten toinen käsittely päättyi. Eduskunta hyväksyi mietin-
töön sisältyvän lausumaehdotuksen. Asian käsittely päättyi.
14


	8
	13.21
	13.26
	13.31
	13.40
	13.46
	13.51
	13.55
	14.05
	14.11
	14.16
	14.22


